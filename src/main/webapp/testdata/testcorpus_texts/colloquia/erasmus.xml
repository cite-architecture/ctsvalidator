<?xml version="1.0" encoding="UTF-8"?>
<TEI
  xmlns="http://www.tei-c.org/ns/1.0"
  xmlns:tei="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Colloquia familiaria</title>
        <author>Desiderius Erasmus</author>
        <respStmt>
          <resp>Encoded by</resp>
          <name>Jennifer K. Nelson</name>
        </respStmt>
        <principal>A. Ross Scaife</principal>
        <sponsor>Cultural Heritage Language Technologies</sponsor>
        <funder>NSF-EU</funder>
      </titleStmt>
      <publicationStmt>
        <pubPlace>Lexington, KY</pubPlace>
        <publisher>Stoa Consortium</publisher>
        <address>
          <addrLine>Department of Modern and Classical Languages, Literatures and Cultures</addrLine>
          <addrLine>1055 Patterson Office Tower</addrLine>
          <addrLine>University of Kentucky</addrLine>
          <addrLine>Lexington, KY 40506-0027</addrLine>
          <addrLine>url:mailto:scaife@gmail.com</addrLine>
          <addrLine>url:http://www.stoa.org</addrLine>
        </address>
        <date>2002-09-05</date>
      </publicationStmt>
      <sourceDesc>
        <biblStruct>
          <monogr>
            <author>Erasmus, Desiderius, d. 1536</author>
            <title
              type="main">Desiderii Erasmi Roterodami colloquia familiaria</title>
            <title
              type="subordinate">ad optimarum editionum fidem diligenter emendata, cum succincta
              difficiliorum explanatione</title>
            <edition>Ed. stereotypa</edition>
            <imprint>
              <pubPlace>Lipsiae</pubPlace>
              <publisher>sumptibus Ottonis Holtze</publisher>
              <date>1867-1872</date>
            </imprint>
            <extent>771 p. (2 vols) ; 15 cm.</extent>
          </monogr>
        </biblStruct>
      </sourceDesc>
    </fileDesc>
    <encodingDesc>
      <samplingDecl>
        <p>Editorial notes in the Holtze edition have not been reproduced</p>
      </samplingDecl>
      <editorialDecl>
        <normalization
          method="silent">
          <p>Original punctuation conventions in the Holtze edition have been retained as much as
            possible</p>
        </normalization>
        <hyphenation
          eol="none">
          <p>Hyphenated words that appear at the end of the line in the Holtze edition have been
            reformed</p>
        </hyphenation>
        <interpretation>
          <p>Italics are recorded without interpretation</p>
        </interpretation>
      </editorialDecl>
      <!--<classDecl>
        <taxonomy id="lcsh">
          <bibl>Library of Congress Subject Headings</bibl>
        </taxonomy>
        <taxonomy id="lc">
          <bibl>Library of Congress Classification</bibl>
        </taxonomy>
      </classDecl> -->
    </encodingDesc>
    <!--
    <profileDesc>
      <langUsage>
        <language ident="la">Latin</language>
        <language ident="grc">Ancient Greek</language>
      </langUsage>
      <textClass>
        <keywords scheme="lcsh">
          <list>
            <item>Dialogues, Latin (Medieval and modern)</item>
            <item>Folly — Early works to 1800</item>
          </list>
        </keywords>
        <classCode scheme="lc">PA8501</classCode>
      </textClass>
    </profileDesc>
    
    <revisionDesc>
      <change>
        <date>2008-07-16</date>
        <respStmt>
          <name>Neel Smith</name>
        </respStmt>
        <item>Changed type attribute on preface so that distinct type attributes
          correspond to distinct forms of citation of the different div's of the
          work.  Converted markup from validation against TEI P4 DTD to validatioin
          against namespaced TEI P5-compliant schema.</item>
      </change>
      
      <change>
        <date>20043-3-1</date>
        <respStmt>
          <resp>ed</resp>
          <name>Gretche Ermer</name>
        </respStmt>
        <item>added text of "De utilitate colloquiorum ad lectorem"</item>
      </change>
      <change>
        <date>2003-10-14</date>
        <respStmt>
          <resp>ed</resp>
          <name>Jennifer Nelson</name>
        </respStmt>
        <item>expanded TEI header to include more information, e.g. LC subject headings and LC
          classification</item>
      </change>
      <change>
        <date>2002-09-01</date>
        <respStmt>
          <resp>markup</resp>
          <name>Jennifer Nelson</name>
        </respStmt>
        <item>began tei-compliant markup</item>
      </change>
    </revisionDesc> -->
  </teiHeader>
  <text>
    <body
      xml:lang="la">
      <head>Colloquia familiaria et encomium moriae : ad optimorum librorum fidem diligenter
        emendata cum succincta difficiliorum explanatione</head>
      <div
        n="preface"
        type="preface">
        <head>De utilitate colloquiorum ad lectorem</head>
        <p
          n="1">Adeo nunc in omnes et in omnia per universum orbem grassatur comitata Furiis <foreign
            xml:lang="grc">ή διαβολή</foreign>, ut tutum non sit ullum emittere librum, nisi
          satellitio munitum. Quanquam quid satis esse tutum possit adversus sycophantae morsum,
          qui, velut aspis ad vocem incantantis, ita ad omnem purgationem quamvis iustissimam
          obturat aures? Prima pars huius operis, quae mea fuit et non mea, temeritate cuiusdam erat
          edita. Quam cum ingenti applausu viderem exceptam a studiosis, abusus sum affectu vulgari
          ad profectum studiorum. Quandoquidem nec medici semper aegrotis ministrant saluberrima,
          sed illis nonnihil concedunt ob hoc ipsum, quod vehementer appetant. Itidem mihi visum
          est, hoc genus illecebris inescare teneram aetatem, quae iucundis facilius ducitur, quam
          seriis aut exactis. Itaque, quod editum erat, repurgavi; deinde adieci quae moribus etiam
          formandis conducerent, velut irrepens in animos adolescentium, quos recte scripsit
          Aristoteles inidoneos auditores ethicae philosophiae, dumtaxat eius quae seriis praeceptis
          traditur. Quodsi quis clamet, indecorum homini seni sic pueriliter ludere, nihil moror
          quam pueriliter, modo utiliter. Et, si laudantur litteratores aetate provecti, qui
          pueritiae crustulis blandiuntur, <emph>elementa velint ut discere prima;</emph> mihi non
          arbitror vitio verti debere, quod simili studio iuventutem illecto, vel ad elegantiam
          Latini sermonis, vel ad pietatem. Adde quod bonae prudentiae pars est, nosse stultas vulgi
          cupiditates et absurdas opiniones. Eas arbitror satius ex hoc libello discere, quam
          experientia stultorum magistra. Multis amara sunt grammatices praecepta: Aristotelis
          ethice non est apta peueris: theologia Scoti minus; ne viris quidem admodum utilis ad
          parandam bonam mentem: et plurimum habet momenti, gustum optimarum rerum protinus
          insevisse teneris animis. Et haud scio an quidquam discitur felicius, quam quod ludendo
          discitur. Est hoc nimirum sanctissimum fallendi genus, per imposturam dare beneficium.
          Laudantur enim medici, qui sic fallunt aegrotos. Et tamen si nihil heic aliud quam nugatus
          fuissem, videbantur laturi; nunc quoniam praeter linguae politiem inspersi quaedam, quae
          mentem instruant ad religionem, calumniantur, ac perinde quasi dogmata Christianae
          professionis heic serio pronuntientur, ita syllabas etiam ad vivum excutiunt. Id quam
          faciant inique, magis erit perspicuum, ubi declararo <emph>colloquiorum aliquot non
            vulgarem utilitatem.</emph> Ut enim omittam tot serias sententias mediis iocis admixtas,
          tot fabulas, tot historias, tot rerum naturas dignas cognitu: in colloquio <emph>de
            visendo loca sacra</emph> cohibetur superstitiosus et immodicus quorundam affectus, qui
          summam pietatem esse ducunt vidisse <emph>Hierosolymam:</emph> et huc per tanta terrarum
          marisque spatia currunt senes episcopi, relicto grege, qui curandus erat: huc viri
          principes, relicta familia ac ditione: huc mariti, relictis domi liberis et uxore, quorum
          moribus ac pudicitiae necessarius erat custos: huc adolescentes ac foeminae, non sine
          gravi discrimine morum et integritatis. Quidam etiam iterum atque iterum recurrunt, nec
          aliud faciunt per omnem vitam, et interim superstitioni, inconstantiae, stultitiae,
          temeritati praetexitur religionis titulus, ac desertor suorum, contra doctrinam Pauli,
          sanctimoniae laudem aufert, ac sibi quoque pietatis omnes numeros explesse videtur. Paulus
          1 Timoth. 2. intrepide pronuntiat: <emph>Si quis autem suorum, et maxime domesticorum,
            curam non habet, fidem abnegavit et est infideli deterior.</emph> Atqui heic Paulus
          loqui videtur de viduis, quae liberos atque nepotes negligunt, idque praetextu religionis,
          dum sese mancipent obsequiis ecclesiae. Quid dicturus de maritis, qui destitutis teneris
          liberis, uxore iuvencula, idque in re tenui, proficiscuntur Hierosolymam? Ex multis unicum
          exemplum proferam, nec tam recens, ut metuenda sit invidia, nec tam vetus, quin nepotes
          supersint, quos damni magnitudo non sinit oblivisci rei gestae. Vir quidam praepotens
          decreverat ante mortem invisere Hierosolymam, pio quidem animo, sed parum felici consilio.
          Rebus igitur ordinatis, facultatum omnium, uxoris, quam gravidam reliquit, oppidorum et
          arcium curam tutelamque commisit archiepiscopo, ceu parenti. Ubi rumor allatus est,
          hominem in ea peregrinatione periisse, archiepiscopus pro parente gessit praedonem:
          occupavit possessiones omnes defuncti: denique et arcem munitiorem, in quam gravida
          confugerat, vi expugnavit: et ne superesset ultor atrocissimi facti, gravida confossa
          simul cum foetu periit. Nonne pium erat, tali viro dissuadere periculosam et non
          necessariam profectionem? Huius generis quam multa comperiantur exempla, ceteris
          aestimandum relinquo. Ne quid interim dicam de sumptibus, quos, ut fateamur non omnino
          perire, tamen nemo prudens non fatebitur in usus longe meliores expendi potuisse. Quod
          autem ad religionem attinet, divus Hieronymus laudat Hilarionem, quod, quum esset
          Palaestinus, et in Palaestina viveret, tamen semel duntaxat viserit Hierosolymam, ob loci
          viciniam, ne videretur contemnere loca sacra. Si merito laudatus est Hilarion, quod
          abstinuit ab Hierosolyma tam vicinus, ne deum angusto loco claudere videretur; semel
          tantum adierit, ob loci propinquitatem, ne quos offenderet; quid dicendum de his, qui ex
          Anglia et Scotia tantis impendiis per tot discrimina petunt Hierosolymam; praesertim domi
          relictis carissimis, quiblus iuxta doctrinam apostoli debent perpetuam curam? Clamat
          sanctus Hieronymus: <emph>Non magnum est Hierosolymis fuisse; sed bene vixisse magnum
          est.</emph> Et tamen aetate Hieronymi probabile est, evidentiora vestigia veterum
          monumentorum exstitisse, quam nunc exstant. <emph>De votis</emph> disputationem aliis
          relinquo; tantum hoc agit colloquium, ne quis temere talia vota suscipiat. Id esse verum,
          declarant haec mea verba: <emph>Praesertim quum domi haberem uxorem, integra adhuc aetate,
            liberos et familiam, quae pendebat ex me et opera mea quotidiana alebatur</emph>: et
          cetera quae sequuntur. De votis igitur susceptis nihil dicam, nisi quod si summus essem
          pontifex, non admodum gravate relaxarem obstrictos. In suscipiendis, quemadmodum fateor
          fieri posse, ut aliquis cum fructu pietatis eat Hierosolymam, ita non dubitarem, multis,
          ex rerum circumstantiis, dare consilium, ut eas impensas, tempus et operam insumerent in
          alia, quae propius conducunt ad veram pietatem. Haec arbitror esse pia: eoque considerata
          multorum vel levitate vel ignorantia vel superstitione, visum est super ea re monere
          iuventutem: neque video quos offendere debeat haec admonitio, nisi forte quosdam istos,
          quibus carior est quaestus quam pietas. Nec illic damno <emph>pontificias
          indulgentias,</emph> aut diplomata; sed taxo nugacissimum nugatorem, qui ne cogitans
          quidem de corrigenda vita, totam spem collocarit in condonationibus humanis. Heic si quis
          mihi consideret, quanta iactura pietatis nata sit inter mortales, partim ex eorum vitio,
          qui prostituunt pontificias indulgentias, partim eorum culpa, qui illas secus quam oportet
          accipiunt, fatebitur operae pretium, iuventutem super hac re commonitam esse. Verum hoc
          modo parum consutltum est commissionariis. Audio, o bone: si viri boni sunt, gaudebunt
          esse monitos simplices: sin potior est illis quaestus quam pietas, valeant.</p>
        <p
          n="2">In colloquio <emph>de captandis sacerdotiis</emph>, taxo eos, qui Romam cursitant,
          venanturque sacerdotia, crebro gravi iactura tum morum tum pecuniae: eoque deduco
          sermonem, ut sacerdos, pro concubina, lectione bonorum auctorum semet oblectet.</p>
        <p
          n="3">In <emph>Militis confessione</emph> taxo facinora militum, et impiam militum
          confessionem; ut adolescentes ab eiusmodi moribus abhorreant.</p>
        <p
          n="4">In <emph>Monitis paedagogicis</emph> doceo puerum verecundiam ac mores aetati
          decoros.</p>
        <p
          n="5">In <emph>Pietate puerili</emph> nonne piis praeceptis imbuo puerilem animum ad
          studium pietatis? Nam quod quidam arrodebant de confessione, mera fuit calumnia, cui iam
          pridem respondi. Doceo confessionem esse suscipiendam perinde quasi nobis esset instituta
          a Christo. Ceterum an id sit factum, nec refellere est animus, nec asseverare, quod nec
          mihi satis persuasum est, nec aliis probare possim. Quod autem admoneo de genere vitae
          serio deligendo, deque seligendo sacerdote cui conmmittas arcana tua, iudicabam
          adolescentibus esse necessarium, nec video cur me debeat poenitere. At sic erunt pauciores
          monachi et sacerdotes. Fortassis erunt, sed meliores. Idem probabit quisquis vere monachus
          est. Porro qui venantur proselytos vel ad praedam vel ob superstitionem, dignissimi sunt,
          qui omnibus omnium scriptis traducantur, quo resipiscant.</p>
        <p
          n="6">In <emph>Convivio profano</emph> non damno constitutiones ecclesiae de ieiuniis ac
          delectum ciborum; sed indico superstitionem quorundam, qui his plus tribuunt quam oportet,
          negligentes eorum quae magis faciunt ad pietatem: damnoque eorum crudelitatem, qui haec
          exigunt ab his, a quibus ecclesiae mens non exigit: item eorum praeposteram sanctimoniam,
          qui ex huiusmodi rebus condemnant proximum. Heic si quis reputet quanta verae pietatis
          lues hinc nata sit inter mortales, fatebitur vix aliam admonitionem esse magis
          necessariam. Sed hac de re copiosius alias respondebimus.</p>
        <p
          n="7">In <emph>Convivio religioso,</emph> quum omnes faciam alienos a sacris, omnes
          coniugatos, satis doceo, quale debeat esse convivium omnium Christianorum. Ad quam formam
          si sacerdotes quidam et monachi conferant sua convivia, intelligent quantum absint ab ea
          perfectione, qua conveniebat illos laicis antecellere.</p>
        <p
          n="8">In <emph>Apotheosi</emph> doceo, quantum honoris debeatur egregiis viris, qui suis
          vigiliis bene meriti sunt de liberalibus studiis.</p>
        <p
          n="9">Sunt inepti, quibus <emph>colloquium Proci et puellae</emph> videatur lascivum, quum
          nihil fingi possit castius. Si res honesta est matrimonium, et procum agere honestum est.
          Atque utinam omnes proci tales essent, qualem heic fingo, nec aliis colloquiis coirent
          matrimonia! Quid facias istis ingeniis tetricis, et ab omnibus Gratiis alienis, quibus
          impudicum videtur quidquid amicum est ac festivum? Haec puella negat proco discessuro
          osculum, quo totam virginitatem illi servet illibatam. Quid autem nunc vulgo non dant
          puellae procis? Deinde non vident, quam multa philosophica sint inspersa iocis, de non
          praecipitando coniugio, de delectu non solum corporum, sed multo magis animorum, de
          firmitate coniugii, de non contrahendo matrimonio sine consensu parentum, de caste colendo
          matrimonio, de sancte educandis liberis: postremo puella comprecatur Christum, ut illius
          auspiciis sit felix connubium. An haec non convenit scire iuvenes? Et qui hanc lectionem
          ob lasciviam putant esse noxiam pueris, patiuntur illis praelegi Plautum et facetias
          Pogii. Praeclara iudicia!</p>
        <p
          n="10">In <emph>Virgine misogamo</emph> detestor eos, qui adolescentes aut puellas invitis
          parentibus pelliciunt in monasterium, abutentes illorum vel simplicitate vel
          superstitione; persuadentes eis non esse spem salutis extra monasteria. Nisi talibus
          piscatoribus plenus esset mundus; nisi innumera felicissima ingenia per istos
          infelicissime sepelirentur ac defoderentur viva, quae fuissent electa vasa domini, si
          iudicio sumpsissent institutum naturae congruens; non recte admonui. At si quando cogar in
          hoc argumento proferre quod sentio, sic depingam et plagiarios illos, et ipsius mali
          magnitudinem, ut nullus non fassurus sit me non sine causa haec monuisse: quanquam
          civiliter id quidem a me factum est, ne malis daretur ansa delinquendi.</p>
        <p
          n="11">In proximo colloquio <emph>Virginis poenitentis</emph> non induco virginem, quae
          professa mutarit institutum, sed quae ante peractam professionem redierit ad parentes,
          quos habebat optimos.</p>
        <p
          n="12">In <emph>Mempsigamo</emph> quam multa sunt philosophica, de celandis maritorum
          vitiis, de non interrumpenda coniugum benevolentia, de sarciendis offensis, de corrigendis
          maritorum moribus, de obsequiis erga maritos? Quid aliud docet Plutarchus, Aristoteles et
          Xenophon, nisi quod heic personae vitam quandam addunt orationi!</p>
        <p
          n="13">In colloquio <emph>Militis et Carthusiani</emph> simul depingo et insaniam iuvenum,
          qui procurrunt ad bellum, et pii Carthusiani vitam, quae sine studiorum amore non potest
          non esse tristis et inamoena.</p>
        <p
          n="14">In <emph>Pseudocheo</emph> depingo quorundam ingenia, qui nati sunt ad mentiendum,
          quo quidem hominum genere nihil est execrabilius; utinam esset rarius!</p>
        <p
          n="15">In colloquio <emph>Adolescentis et scorti</emph> nonne et lupanaria facio casta?
          Quid autem dici potuit efficacius vel ad inferendam adolescentum animis pudicitiae curam,
          vel ad revocandas ab instituto non minus aerumnoso quam turpi puellas ad quaestum
          expositas? Unica vox commovit quosdam, quod impudica puella blandiens adolescenti vocat
          illum suam mentulam, quum hoc apud nos vulgatissimum sit etiam honestis matronis. Hoc qui
          ferre non potest, pro <emph>mea mentula</emph> scribat <emph>mea voluptas</emph>, aut si
          quid aliud mavult.</p>
        <p
          n="16">In <emph>Convivio poetico</emph> doceo, cuiusmodi debeat esse convivium inter
          studiosos, parcum, sed festivum et hilare, conditum litteratis fabulis, sine rixis, sine
          obtrectatione, sine turpiloquio.</p>
        <p
          n="17">In <emph>Inquisitione</emph> doceo suninmani catholicae professionis, idque
          aliquanto vividius ac liquidius, quam docent theologi quidam magni nominis, inter quos
          pono et Gersonem, quem interim honoris caussa nomino. Ideo porro fingo personam Lutherani,
          quo facilius redeant in concordiam, inter quos de praecipuis articulis orthodoxae
          professionis convenit; etiamsi reliquam inquisitionis partem non addidi propter haec
          exulceratissima tempora.</p>
        <p
          n="18">In <emph>Senili colloquio</emph> quam multa velut in speculo exhibentur, quae vel
          fugienda sunt in vita vel illam reddunt tranquillam! Haec praestat adolescentes ex
          festivis colloquiis quam experimentis discere. Socrates philosophiam e coelo deduxit in
          terras: ego philosophiam etiam in lusus, confabulationes et compotationes deduxi. Oportet
          enim et ludicra Christianorum sapere philosophiam.</p>
        <p
          n="19">In <emph>Ptochoplusiis</emph> quam multa sunt, ad quae pastores rusticani, rudes et
          indocti, nihilque minus quam pastores, possint suam vitam corrigere! praetereaque ad
          tollendam stultam gloriam vestium: rursus ad coercendam illorum insaniam, qui monachorum
          cultum exsecrantur, quasi per se mala sit vestis. Et obiter describitur forma, quales
          debeant esse monachi, qui per vicos obambulant. Neque enim admodum multi tales sunt,
          quales heic describo.</p>
        <p
          n="20">In <emph>Erudita puella</emph> simul et Paullae, Eustochii, Marcellae vetus
          exemplum renovo, quae cum integritate morum coniunxerunt studium litterarum; et monachos
          abbatesque sacrorum studiorum osores, luxui, otio, venationibus, aleaeque deditos, puellae
          coniugatae exemplo exstimulo ad aliud studioirum genus ipsis magis congruens.</p>
        <p
          n="21">In <emph>Spectro</emph> detego technas impostorum, qui credulis simplicium animis
          solent illudere, fingentes apparitiones daemonum et animarum, vocesque divinas. Quantam
          vero pestem hae praestigiae invexerunt pietati Christianae! Quoniam autem rudis ac simplex
          aetas huiusmodi fraudibus potissimum est obnoxia, visum est exemplo non inamoeno depingere
          modum imposturae. Sic impositum fuit Coelestino Pont. Romano. Sic Bernae delusus iuvenis a
          monachis. Sic commentitiis oraculis et hodie plurimi deluduntur.</p>
        <p
          n="22">Nec minima pars humanarum calamitatum est <emph>Alcumistica:</emph> quae doctis
          etiam et cordatis viris imponit: adeo morbus hic adlubescit, si quem corripuerit. Huic
          affinis est <emph>Magia</emph>, eodem nomine, sed cognomine blandiens,
          <emph>naturalis</emph>. Similes imposturas taxo in <emph>Hippoplano</emph> et
            <emph>Ptochologia;</emph> rursus in <emph>Convivio fabuloso</emph>. Ex his si nihil
          aliud discerent pueri, quam Latine loqui, quanto plus laudis mea mereretur industria, qui
          per lusum ac voluptatem id facio, quam illorum, qui miserae iuventuti Mametrectos,
          Brachylogos, Catholicontas, et signficandi modos obtrudebant?</p>
        <p
          n="23">in <emph>Puerpera</emph>, praeter naturalium rerum cognitionem, quam multa sunt
          moralia de cura matrum erga liberos, primum infantes, mox grandiores.</p>
        <p
          n="24">In <emph>Peregrinatione religionis ergo</emph> taxo istos, qui per tumultum
          eiecerunt omnes imagines e templis: rursus eos qui insaniunt in peregrinationes, quae
          suscipiuntur praetextu religionis; unde iam et sodalitates inventae sunt. Qui Hierosolymae
          fuerunt, equites aurati vocantur, sequet Fratres vocant, et in die Palmarum serio rem
          agunt ridiculam, fune trahentes asinum, ipsi non multum differentes ab asino ligneo quem
          trahunt. Id imitati sunt qui Compostellam adierunt. Dentur haec sane, dentur affectibus
          hominum; at non ferendum, quod hinc sibi vendicant pietatem. Notantur et ii, qui reliquias
          incertas pro certis ostendunt, qui his plus tribuunt quam oportet, qui quaestum ex his
          sordide faciunt.</p>
        <p
          n="25">In <emph>Ichthyophagia</emph> tracto quaestionem de constitutiontibus humanis, quas
          quidam prorsus reiiciunt, multum aberrantes a recta ratione: quidam propemodum anteponunt
          divinis legibus: rursus alii abutuntur et divinis et humanis constitutionibus ad quaestum
          ac tyrannidem. Conor itaque partem utramque ad moderationem temperare, inquirens unde
          natae sint, et quibus gradibus huc usque progressae constitutiones humanae; quos et
          quatenus obligent, ad quid conducant, quantum distent a divinis; obiter indicans
          praepostera mortalium iudicia, quibus iam olim mundus plenus est, et unde totus hic orbis
          tumultus natus est. Haec ideo quoque tractavi copiosius, quo doctis suppeditarem
          occasionem accuratius hisce de rebus scribendi. Nam quae adhuc prodierunt, non
          satisfaciunt curiosis. Traducere scortationem, temulentiam, adulterium, non perinde ad rem
          pertinebat; quandoquidem haec mala nullum fallunt: sed ex his est periculum verae
          pietatis, quae vel non sentiuntur, vel sanctimoniae fallaci specie blandiuntur. Quod si
          quis calumnietur, personis sordidis affingi theologicam disputationem; ab his talia nunc
          in omnnibus conviviis disputantur, et huiusmodi personis opus erat familiarius crassiusque
          rem tractaturo.</p>
        <p
          n="26">In <emph>Funere</emph>, quoniam mors arguere solet Christianam fiduciam, in duobus
          idiotis depinxi diversum mortis genus, velut imagine viva ponens ob oculos dissimilem
          excessum eorum, qui fidunt rebus commentitiis, et qui spem salutis fixerunt in
          misericordia Domini: obiter taxans divitum stultissimam ambitionem, qui luxum ac superbiam
          suam et ultra mortem proferunt, quam mors saltem debebat auferre: simul eorum perstringens
          vitium, qui sui compendii gratia stultitia locupletum abutuntur, quam ipsi potissimum
          debebant corrigere. Quis enim audebit libere monere potentes ac divites, si monachi, qui
          se profitentur mundo mortuos, palpantur illorum vitiis? Si nulli tales sunt, quales
          descripsi, tamen ostensum est exemplum, quod oportet vitari: sin vulgo referuntur longe
          his quae proposuimus execrabiliora; qui sunt aequi, meam agnoscant civilitatem suumque
          vitium corrigant, et si vitio vacant ipsi, alios peccantes vel emendent vel coerceant.
          Nullum ordinem perstrinximus; nisi forte totum Christianismum infamat qui quidquam monendi
          gratia dixerit in corruptos Christianorum mores. Quos tantopere movet honos ordinis, eos
          in primis compescere debebant qui palam factis suis dehonestant ordinem. Nunc quum illos
          ut germanos sodales agnoscant, foveant ac tueantur, qua fronte caussantur a bene monente
          laedi existimationem ordinis? Quanquam quae ratio dictat, sic habendam huius aut illius
          humanae sodalitatis rationem, ut publicam Christianorum utilitatem negligas?</p>
        <p
          n="27">In <emph>Differentia verborum ac rerum</emph> taxo praepostera quorundam iudicia.</p>
        <p
          n="28">In <emph>Convivio vario</emph> commonstro rem civilitati congruam.</p>
        <p
          n="29">In <emph>Charonte</emph> detestor bellum inter Christianos.</p>
        <p
          n="30">In <emph>Synodo grammaticorum</emph> rideo studium cuiusdam Carthusiani, suo
          iudicio doctissimi, qui quum in Graecas litteras soleat stolidissime debacchari, nunc
          libro suo indiderit Graecum titulum, sed ridicule, <emph>Anticomnaritas</emph> dicens,
          quos appellare poterat <emph>Antimarianos</emph> vel <emph>Antidicomarianos.</emph>
        </p>
        <p
          n="31">In <emph>Cyclope</emph> taxo quosdam, qui evangelium semper habent in ore, quum in
          vita nihil sit evangelicum.</p>
        <p
          n="32">In <emph>Coniugio impari</emph> pono ob oculos vulgi stultitiam, qui in sponsalibus
          supputant dotis modum, nec ad rationem vocant sponsi scabiem lepra deteriorem. Atque id
          hodie fit tam passim, ut nemo miretur, quum nihil sit in liberos crudelius.</p>
        <p
          n="33">In <emph>Ementita nobilitate</emph> depingo genus hominum, qui sub umbra
          nobilitatis existimant sibi nihil non licere, quae praecipua pestis est Germaniae.</p>
        <p
          n="34">In <emph>Senatulo</emph> traducturus eram vitia quaedam mulierum, sed civiliter, ne
          quis exspectet tale quippiam, quale habet Iuvenalis: verum hoc agenti obortus est quidam <foreign
            xml:lang="grc">ίππεύς άνιππος</foreign>, lupus, ut aiunt, in fabula.</p>
        <p
          n="35">Reliqua fere comparata sunt ad voluptatem, sed non illiberalem. Non hoc est
          dehonestare ordines, sed erudire. Quapropter omnibus ordinibus et privatim et publice
          rectius consultum fuerit, si deposita quidvis calumniandi rabie, candidis animis
          amplectamnur omnes quidquid pio studio in publicam utilitatem adfertur. Aliis aliae sunt
          dotes et alios alia capiunt, milleque modis homines trahuntur ad pietatem. Laudatum est
          Iuvenci studium, qui sacram evangeliorum historiam carmine prodidit. Nec sua laude
          fraudatus est Arator, qui idem fecit in Acta Apostolorum. Adversus haereticos tubam
          intendit Hilarius, argutatur Augustinus, Hieronymus dialogis pugnat, Prudentius vario
          metri genere dimicat, Thomas et Scotus dialectices ac philosophiae praesidiis pugnant.
          Simile studium omnium; sed dissimilis singulorum ratio. Non reprehenditur diversitas, quae
          scopum eundem petit. Praelegitur pueris Petrus Hispanus, quo dociliores veniant ad
          Aristotelem. Multum enim promovit, qui gustum dedit. Atqui hic libellus, si tenerae pubi
          praelegatur, tradet illos ad multas disciplinas magis habiles, ad poeticen, ad rhetoricen,
          ad physicen, ad ethicen: denum ad ea, quae sunt pietatis Christianae. Stulti personam
          suscepi, factus ipse mearum rerum encomiastes; sed me compulit partim quorundam improbitas
          nihil non calumniantium, partim Christianae iuventutis utilitas, in quam oportet omnes
          omnibus studiis incumbere.</p>
        <p
          n="36">Haec ita quum habeant, omnibusque qui litteras didicerunt perspicua sint, est tamen
          quoddam hominum genus mire bliteon, Deputatos appellant, Galli; opinor quod male putati
          sint, aut certe plus satis putati, qui sic pronunciat de meis colloquiis, opus esse
          fugiendum, praesertim monachis, quos illi Religiosos appellant, et adolescentibus; eo quod
          ieiunia et abstinentiae ecclesiae parvi penderentur: beatae virginis et sanctorum pro
          ludibrio haberentur suffragia: virginitas, si coniugio conferatur, nullius esse aut parvi
          momenti: religionis etiam dissuaderetur omnibus ingressus: quodque in eo arduae
          difficilesque theologiae quaestiones grammaticulis proponantur, contra statuta per
          magistros in artibus iurata. Agnoscis, mi lector, Atticam eloquentiam. Ut ad postremum
          primo loco respondeam, quid artium magistri proponant grammaticulis, nescio: quae
          tractantur in colloquiis, de symbolo, de missa, de ieiuniis, de votis, de confessione,
          nihil habent theologicae difficultatis, sed eius generis sunt, ut non oporteat ea quemquam
          nescire. Et si pueris praeleguntur epistolae Pauli, quid periculi est, si gustus quidam
          illis praebeatur theologicae disputationis? Ad haec quum non ignorent, pueris sophistices
          candidatis perplexas de personis divinis statim quaestiones summae difficultatis proponi,
          ne dicam otiosae subtilitatis; cur nolunt pueros hoc discere,quod ad communem vitam
          pertinet! Iam si putant nihil referre, quid sub qua persona dicatur; intelligunt, opinor,
          quam multa comperiantur in evangelicis et apostolicis litteris, quae, secundum hanc legem,
          manifestam habent blasphemiam. Multis locis approbo ieiunium, nusquam damno. Qui secus
          asseverat, eum declarabo impudentissime mentiri. Sed <emph>in Pietate Puerili</emph>,
          inquiunt, leguntur haec verba: <emph>Cum ieiunio mihi nihil est negotii</emph>. Finge haec
          verba dici sub persona militis aut temulenti, num protinus Erasmus damnat ieiunia? Non
          opinor. Nunc dicuntur ab adolescente nondum adulto, quam aetatem lex non obstringit ad
          ieiunandum: et tamen is adolescens praeparat se ad iusta ieiunia. Sic enim subiicit,
            <emph>Sed tamen, si sensero opus, prandeo coenoque parcius, quo me praebeam alacriorem
            studiis pietatis per diem festum.</emph>
        </p>
        <p
          n="37">Abstinentias vero quam damnem, declarant haec verba, quae sunt in <emph>Convivio
            profano: In plerisque non res, sed animu discernit nos a Iudaeis. Illi manus abstinebant
            a certis cibis, velut ab immundis et animum inquinaturis: nos quum intelligamus omnia
            munda esse mundis, tamen carni lascivienti, velut equo ferocienti, pabulum subducimus,
            quo magis sit audiens dicto spiritui. Nonnunquam immoderantum suavium rerum usum
            abstinentiae molestia castigamus.</emph> Paulo post reddit rationem, quare Ecclesia
          interdixerit esum quorundam ciborum. <emph>Omnibus,</emph> inquit, <emph>contducet. Nam
            tenuibus, cochleis aut ranis licebit vesci, aut caepas porrumve arrodere; mediocres
            detrahent nonnihil quotidianis obsoniis; quod si quid divites deliciantur hac occasione,
            suae gulae imputent, non incusent Ecclesiae constitutionem.</emph> Mox loquor his
          similia. Rursus aliquanto post: <emph>Scio. medicis magnopere damnatum esse piscium esum:
            sed secus visum est maioribus nostris, quibus obtemperare religiosum est. </emph>Inibi
          protinus doceo heic vitandum etiam offendiculum infirmorum.</p>
        <p
          n="38">Aeque falsum est, in colloquiis irrideri suffragia beatae Virginis et aliorum
          Sanctorum; sed illos irrideo, qui petunt a sanctis, quae non auderent a bono viro petere;
          aut hoc animo petunt a certis divis, quasi hoc aut illud, hic aut ille citius velit aut
          possit praestare quam alius, aut quamn ipse Christus. Imo in puerili pietate sic loquitur
          puer: <emph>Salutem dixi nonnullis. Quibus? Christo ac divis aliquot.</emph> Et aliquanto
          post: <emph>Rursus tribus verbis saluto Iesum, ac divos divasque omnes; sed nominatim
            Viirginem matrem; tum eos quos habeo mihi peculiares.</emph> Et infra commemorat
          nominatim quos divos salutet quotidie.</p>
        <p
          n="39">Mirum vero, si procus amans laudat nuptias, dicitque, castum coniugium non multum
          abesse a laude virginitatis, quum Augustinus patriarcharum polygamiam anteponat nostro
          coelibatui.</p>
        <p
          n="40">Quod obiiciunt de ingressu religionis, quam sit manifestae vanitatis, declarant mea
          verba in Virgine Misogamo. Sic enim loquitur virgo: <emph>Damnas igitur hoc totum vitae
            institutum?</emph> Respondet iuvenis: <emph>Nequaquam: verum quemadmodum nemini suaderi
            velim, ut quae se in hoc vitae genus coniecerit, luctetur emergere, ita non dubitem
            hortari puellas omnes, praesertim indolis generosae, ne se temere eo praecipitent, unde
            post sese non possint explicare.</emph> Haec est illius colloquii conclusio, utcunque
          certatum est argumentis. Obsecro, an hoc est omnibus dissuadere ingressum religionis? Non
          damnnatur ingressus, sed praeceps temeritas damnatur. Haec igitur malitiose detorquent ad
          calumniam. At non perpendunt, quamn multa illic discunt grammaticuli, quae pugnant cum
          decretis Lutheranorum.</p>
        <p
          n="41">In <emph>Puerili pietate</emph> traditur ratio bene et utiliter audiendi missam.
          Docetur ratio bene et efficaciter confitendi. Admonetur puer, ut antequam sumat
          eucharistam, confessione purget animum. Ibidem docentur grammaticuli, quae recepta sunt
          usu populi Christiani, quum tamen in sacris litteris non habeantur, hactenus esse
          servanda, ne cui simus offendiculo.</p>
        <p
          n="42">In <emph>Profano convivio</emph> docentur, magis obtemperandum pontificum
          constitutionibus, quam medicorum consiliis: tantum admonentur, in necessitate cessare
          vigore constitutionis humanae, et mentem legislatoris. Ibidem probat quispiam benignitatem
          n monachorum collegia, modo detur ad usum, non ad luxum, et potissimum detur religionis
          disciplinam observantibus.</p>
        <p
          n="43">De constitutionibus humnanis haec pronuntiantur in colloquio <foreign
            xml:lang="grc">ίχϑυοφαγία</foreign>. <emph>Pugnent qui volent, ego censeo, leges maiorum
            reverenter suscipiendas et observandas religiose, velut a Deo profectas; nec esse tutum,
            nec esse pium, de potestate publica sinistram concipere aut serere suspicionem. Et si
            quid est tyrannidis, quod tamen non cogat ad impietatem, satius est ferre quam seditiose
            reluctari.</emph> Huiusmodi permulta grammaticuli discunt ex meis colloquiis, quibus sic
          obmurmurant isti. Sed indecorum est, theologum iocari: saltem hoc mihli concedant apud
          pueros, quod ipsi permittunt sibi viri apud viros in vesperiis, ut vocant rem insulsam
          insulso vocabulo.</p>
        <p
          n="44">Insulsas calumnias, quas in Hispaniis obiecere quidam, ostendi mera esse somnia
          hominum nec sobriorum nec Latine scientium. Nec minus indoctum est, quod quidam
          pronuntiavit haeretice dictum, quod in Symbolo pater dicitur simpliciter auctor omnium.
          Verum is deceptus inscitia Latini sermonis, existimat <emph>auctorem</emph> nihil aliud
          quam creatorem aut fabricatorem significare. Atqui si consulat eos, qui callent elegantiam
          Romani sermonis, si evolvat Hilarium, aliosque vetustos auctores, comperiet auctoritatem
          accipi pro eo, quod scholastici vocant rationem perfectissimam principii, eoque patri
          peculiariter tribuunt, et auctoris nomine saepe designant patrem, quum personas inter se
          conferunt. An pater recte dicatur caussa filii, nihil mea refert, quum nunquam eo verbo
          sim abusus; nisi quod illud est verissimum, nos de Deo non posse loqui nisi verbis
          impropriis; nec magis proprium verbum est fons aut principium, aut origo, quam caussa.</p>
        <p
          n="45">Iam hinc mihi perpende, lector, quales sint interdum qui suis sententiis homines
          pertrahunt ad incendium. Nihil turpius, quam reprehendere quod non intelligas. At ista
          quidvis calumniandi febris quid aliud gignit quam amarulentiam ac dissidia? Quin potius
          aliena candide interpretemur, nec statim nostra pro oraculis haberi velimus; nec eorum
          iudicia pro oraculis ducamus, qui quod legunt, non intelligunt. Ubi in consilio est odium,
          ibi caecum est iudicium. Pacificator universorum Spiritus, qui suis organis variis utitur
          modis, faciat nos omnes concordes et unanimes in sana doctrina sanctisque moribus: quo
          contingat pariter ad coelestis Hierosolymae, quae nescit ulla dissidia, consortium
          pervenire. Amen. Anno 1526. 12 Calend. Iunias, Basileae.</p>
      </div>
      <div
        n="1"
        type="colloquium">
        <head>Salutandi formulae</head>
        <div
          n="1"
          type="topic">
          <head>
            <emph>In primo congressu</emph>
          </head>
          <p
            n="1">Non temere docet quidam, ut salutemus libenter. Comis enim et blanda salutatio
            saepe conciliat amicitiam, inimicitiam diluit: certe mutuam benevolentiam alit augetque.
            Quidam usque adeo Demeae sunt, ingenioque agresti, ut vix salutati resalutent.</p>
          <p
            n="2">Nonnullis hoc vitii conciliavit educatio verius, quam natura.</p>
          <p
            n="3">Urbanitatis est, salutare obvios, aut eos, qui nos adeunt, aut quos adimus ipsi
            colloquendi gratia. Item operis aliquid agentes, coenantes, oscitantes, singultientes,
            sternutantes, tussientes. In ructu crepituve ventris salutare, hominis est plus satis
            urbani.</p>
          <p
            n="4">Sed incivilius etiam, eum salutare, qui reddit urinam, aut alvum exonerat.</p>
          <p
            n="5">Salve pater, salve matercula, salve mi frater, salve praeceptor observande, salve
            multum, mi patrue, salve dulcissime nepos.</p>
          <p
            n="6">Urbanum est, addere cognationis aut affinitatis titulum, nisi quum habent aliquid
            odii: tum enim praestat abuti minus quidem propriis, sed plausibilioribus: veluti, quum
            novercam salutamus matrem; privignum, filium; vitricum, patrem; sororis maritum,
            fratrem; fratris uxorem, sororem. Idem in aetatis aut officiorum titulis faciendum.
            Gratius enim fuerit, si senem patrem, aut virum eximium salutes, quam aetatis cognomine;
            etiamsi olim honoris causa dicebatur, <foreign
              xml:lang="grc">ὦ γέρον.</foreign> Salve praefecte, salve tribune. Non autem, salve
            caligarie, aut calcearie. Salve adolescens, salve iuvenis. Senes ignotos adolescentes
            filiorum cognomento salutant, adolescentes vicissim illos patres aut dominos.</p>
          <p
            n="7">
            <emph>Blandior salutatio inter amantes</emph>
          </p>
          <p
            n="8">Salve <list>
              <item>mea Corneliola</item>
              <item>mea vita</item>
              <item>mea lux</item>
              <item>meum delicium</item>
              <item>meum suavium</item>
              <item>mel meum</item>
              <item>mea voluptas unica</item>
              <item>meum corculum</item>
              <item>mea spes</item>
              <item>meum solatium</item>
              <item>meum decus</item>
            </list>
          </p>
          <p
            n="9">
            <emph>Honoris gratia, aut secus</emph>
          </p>
          <p
            n="10">Salve here. Ohe, salve tu quoque, bone vir. Salve vir ornatissime, clarissime.
            Salve etiam atque etiam, literarum decus. Salve plurimum, amicorum optime. Salve mi
            Maecenas. Salve patrone singularis. Salve vir spectatissime. Salve unicum huius aetatis
            ornamentum. Salve Germaniae delicium. Salvete, quotquot estis, una salute omnes. Salvete
            pariter omnes. Salvete belli homunculi. Salve congerro lepidissime. Salve vini
              pernicies.<emph>Resp.</emph>. Salve et tu gurges, helluoque placentarum. Salve multum,
            virtutis omnis antistes.<emph>Resp.</emph>. Salve tantundem totius probitatis exemplar.
            Salve anicula annos nata quindecim.<emph>Resp.</emph>. Salve puella annorum octoginta.
            Bene sit tibi cum tuo calvitio.<emph>Resp.</emph>. Bene tibi cum lacero naso. Ut
            salutaris, ita resalutaberis. Si male dixeris peius audies. Salve iterum atque
              iterum.<emph>Resp.</emph>. Et tu salve perpetuum. Salve plus
            millies.<emph>Resp.</emph>. Equidem malim salvere semel. Salve, quantum
            vis.<emph>Resp.</emph>. Et tu quantum mereris. Salvere te iubeo. Quid si nolim? Equidem
            aegrotare malim, quam tua salute salvere.</p>
          <p
            n="11">Salva sit tua <list>
              <item>Sanctitas</item>
              <item>Amplitudo</item>
              <item>Celsitudo</item>
              <item>Maiestas</item>
              <item>Beatitudo</item>
              <item>Sublimitas</item>
            </list>
          </p>
          <p
            n="12">magis vulgo recepta sunt, quam probata doctis.</p>
          <p>
            <emph>In tertia persona</emph>
          </p>
          <p
            n="13">Sapidus Erasmo suo salutem dicit.</p>
          <p
            n="14">Sapidus Beatum suum plurima salute impertit.</p>
          <p
            n="15">
            <emph>Alia forma</emph>
          </p>
          <p
            n="16">Salvus sis, Crito. Bene tibi sit, vir optime. <emph>Resp.</emph> Et tibi melius.
            Pax tibi, frater, Christiana salutatio est, a Iudaeis profecta, neque tamen repudianda.
            Similis est, Bona vita. Ave praeceptor. <emph>Resp.</emph> Equidem malim habere, quam
            avere. <foreign
              xml:lang="grc">Χαῖρε</foreign>. <emph>Resp.</emph> Memento te Basileae esse, non
            Athenis. <emph>Resp.</emph> Cur tu igitur audes Romane loqui, quum Romae non sis?</p>
        </div>
        <div
          n="2"
          type="topic">
          <head>
            <emph>Bene precandi formulae (et bene precari salutationis genus est)</emph>
          </head>
          <p>
            <emph>Gravidae</emph>
          </p>
          <p>Faxit Deus ut feliciter parias: ut maritum pulchra prole facias parentem. Faxit illa
            virgo mater, ut feliciter fias mater. Precor, ut hic tumor uteri feliciter subsidat.
            Velint superi, ut non maiore molestia elabatur, quam illapsum est, quidquid est hoc
            oneris, quod gestas. Donet tibi Deus felix puerperium.</p>
          <p>
            <emph>Convivis</emph>
          </p>
          <p>Sit felix convivium. Bene sit universo coetui. Precor omnia laeta vobis omnibus. Deus
            bene fortunet vestrum convivium.</p>
          <p>
            <emph>Sternutanti</emph>
          </p>
          <p>Sit faustum ac felix. Servet te Deus. Sit salutiferum. Bene vertat Deus.</p>
          <p>
            <emph>Auspicanti quippiam</emph>
          </p>
          <p>Sit felix et faustum reipublicae. Bono sit omnibus, quod instituis. Bene vertat, quod
            agis. Bene fortunet Deus tuos labores. Faveant superi tuis conatibus. Quaeso, ut, quod
            instituisti, superis bene fortunantibus, feliciter absolvas. Bene fortunet Christus opt.
            max. quod in manibus est. Feliciter cedat, quod instituisti. Feliciter exeat, quod
            aggressus es. Rem sanctam aggressus es; precor, ut felix sit exitus, ac prosperum numen
            adspiret pulcherrimis coeptis. Christus bene coepta secundet. Prospere succedat, quod
            auspicatus es. Deum opt. maximumque precor, ut istud consilium, quam est honestum, tam
            sit et felix. Bonis avibus coepta res est, melioribus exeat. Precor, ut bonis avibus
            Italiam adeas, melioribus redeas. Opto tibi felicem cursum, et recursum feliciorem.
            Faxit Deus, ut, itinere hoc feliciter peracto, brevi tibi prosperum reditum gratulemur.
            Contingat tibi feliciter et navigare et renavigare. Sit iter laetum, reditus laetior.
            Utinam ista profectio tibi succedat ex animi tui sententia. Utinam tibi tam iucunda sit
            ista profectio, quam nobis erit interim molestum tui desiderium. Bonis auspiciis solvas
            ancoram. Precor, ut ex utriusque votis succedat hoc iter. Precor, ut hic contractus
            commodo bonoque sit utrisque. Precor, ut hoc matrimonium voluptati sit omnibus nobis.
            Sospitet te Iesus opt. max. Superi propitii te nobis incolumem restituant. Servet te
            Deus animae dimidium meae. Opto tibi reditum incolumem. Precor, ut hic annus tibi laetis
            auspiciis ineat, laetioribus procedat, laetissimis exeat, ac saepius recurrat semper
              felicior.<emph>Resp.</emph> At ego vicissim tibi multa saecula felicissima precor, ne
            tu gratis sis nobis bene precatus. Precor, ut hic dies tibi candidus illuxerit. Precor,
            ut hic sol tibi felix surrexerit.<emph>Resp.</emph> Tantundem tibi reprecor. Sit felix
            exortus huius diei, et sit utrique nostrum prosperrimus. Opto tibi noctem prosperam,
            pater. Precor tibi noctem placidam. Contingat tibi felix somnus. Det Deus placidam
            quietem. Det somnum absque somniis. Faxit Deus, ut aut placide dormias, aut feliciter
            somnias. Sit tibi fausta nox.<emph>Resp.</emph>. At ego tibi, quando gaudere soles
            lucro, pro una fausta mille precor faustissimas.</p>
        </div>
        <div
          n="3"
          type="topic">
          <head>
            <emph>Vale, in digressu</emph>
          </head>
          <p>Valete omnes. Bene vale. Cura, ut quam rectissime valeas. Valetudinem tuam cura
            diligenter. Iubeo te bene valere. Iam me tempus alio vocat, tu valebis. Valeto quam
            optime. Vale pancratice aut si mavis athletice. Vale, ut dignus es. Vale ut meritus. In
            hoc biduum valebis. Si me dimittis, valebis in crastinum. Num quid vis? Est aliud quod
            me velis? <emph>Resp.</emph> Nihil, nisi ut prospere valeas. Da operam, ut sis prospera
            valetudine. Age curam valetudinis tuae. Habe curam salutis tuae. Fac ut proximo
            congressu te laetum ac nitidum videamus. Iubeo te curare cuticulam. Cura, ut sit mens
            sana in corpore sano. Da operam, ut totus valeas, tum corpore, tum animo.
            <emph>Resp.</emph> Dabitur quidem opera. Valebis tu quoque. Tibi vicissim precor
            prosperam valetudinem.</p>
          <p>
            <emph>Salutare per alium</emph>
          </p>
          <p>Frobenium iubebis meo nomine salvere plurimum. Erasmiolum item mea causa salutabis
            diligenter. Tum matri Gertrudi quam potes officiosissime ex me salutem dicito. Dic, me
            omnibus omnia lacta precari. Salutabis mihi sodalitatem diligenter. Amicos omnes meis
            verbis salutato. Uxori salutem ex me annunciabis. Fratri tuo in literis tuis meo nomine
            salutem adscribes. Mea vice salutabis affinem meum. Numquid tuis mandas per me!
              <emph>Resp.</emph> Ut recte valeant. Estne, quod velis ad tuos perferri me nuncio?
              <emph>Resp.</emph> Multam salutem omnibus, sed praecipue patri. Sunt, quos per me tuo
            nomine velis salutatos? <emph>Resp.</emph> Omnes, qui de me percontabuntur. Salutem,
            quam mihi ab amicis attulisti, illis multo cum foenore referes. Quorum nomine mihi
            salutem attulisti, hos omnes mei gratia vicissim salutabis accurate. In amicis
            salutandis sis quaeso mihi vicarius. Salutassem generum meum per literas; sed tu mihi
            apud illum epistolae vice fueris. Heus heus, quo properas? <emph>Resp.</emph> Recta
            Lovanium. Resiste paulisper; est quod tibi mandem. <emph>Resp.</emph> Atqui pediti non
            convenit sarcina. Quid rei est? <emph>Resp.</emph> Ut Goclenium, Rutgerum, Ioannem
            Campensem, totumque chorum trilinguem, mihi salutes. <emph>Resp.</emph> Si nihil aliud
            imponis sarcinae, praeter salutes, facile perferam. Atqui ne gratis istud facias,
            precor, ut tibi quoque eunti ac redeunti salus sit comes.</p>
          <p>
            <emph>Reducem quo modo salutare oporteat</emph>
          </p>
          <p>Salvum te advenire gaudemus. Sospitem adesse, volupe est. Te nobis redditum esse,
            voluptati est. Gratulamur tibi felicem reditum. Gratia superis, quod nobis incolumis
            redieris. Quo molestius fuit nobis tui desiderium, hoc redditus conspectus tui iucundior
            est. Gratulamur et tibi et nobis, quod vivus ac valens nobis restitutus sis. Hoc reditus
            tuus est nobis iucundior, quo minus exspectatus.<emph>Resp.</emph>. Ego vicissim laetor,
            quod incolumis vos incolumes offenderim. Quod te salvum repererim, vehementer gaudeo.
            Non viderer mihi redisse salvus, nisi vos salvos reperissem. Nunc demum mihi videor
            sospes, quum vos incolumes ac pulchre valentes conspicio.</p>
        </div>
      </div>
      <div
        n="2"
        type="colloquium">
        <head>Percontandi forma</head>
        <p>Personae</p>
        <castList>
          <castItem>Georgius</castItem>
          <castItem>Livinus</castItem>
        </castList>
        <div
          n="1"
          type="topic">
          <head>
            <emph>In primo congressu</emph>
          </head>
          <sp
            n="1">
            <speaker>Ge.</speaker>
            <p>Ex qua tandem corte aut cavea nobis ades?</p>
          </sp>
          <sp
            n="2">
            <speaker>Li.</speaker>
            <p>Quid ita?</p>
          </sp>
          <sp
            n="3">
            <speaker>Ge.</speaker>
            <p>Quia male saginatus. Quia macie pelluces totus, ariditate crepitas. Unde prodis?</p>
          </sp>
          <sp
            n="4">
            <speaker>Li.</speaker>
            <p>E collegio Montis acuti.</p>
          </sp>
          <sp
            n="5">
            <speaker>Ge.</speaker>
            <p>Ergo ades nobis onustus literis?</p>
          </sp>
          <sp
            n="6">
            <speaker>Li.</speaker>
            <p>Imo, pediculis.</p>
          </sp>
          <sp
            n="7">
            <speaker>Ge.</speaker>
            <p>Pulchre comitatus advenis.</p>
          </sp>
          <sp
            n="8">
            <speaker>Li.</speaker>
            <p>Sane, nec tutum est nunc viatorem ire incomitatum.</p>
          </sp>
          <sp
            n="9">
            <speaker>Ge.</speaker>
            <p>Agnosco sodalitium scholasticum. Ecquid novarum rerum adfers e Lutetia?</p>
          </sp>
          <sp
            n="10">
            <speaker>Li.</speaker>
            <p>Illud in primis, quod, scio, tibi videbitur incredibile: Lutetiae Beta sapit, et
              Quercus concionatur.</p>
          </sp>
          <sp
            n="11">
            <speaker>Ge.</speaker>
            <p>Quid tu narras?</p>
          </sp>
          <sp
            n="12">
            <speaker>Li.</speaker>
            <p>Hoc, quod audis.</p>
          </sp>
          <sp
            n="13">
            <speaker>Ge.</speaker>
            <p>Quid ego audio?</p>
          </sp>
          <sp
            n="14">
            <speaker>Li.</speaker>
            <p>Hoc, quod narro.</p>
          </sp>
          <sp
            n="15">
            <speaker>Ge.</speaker>
            <p>Monstri simile. Oportet illic fungos et lapides esse auditores, ubi tales
              concionentur.</p>
          </sp>
          <sp
            n="16">
            <speaker>Li.</speaker>
            <p>Atqui sic res habet. Nec audita narro, sed comperta.</p>
          </sp>
          <sp
            n="17">
            <speaker>Ge.</speaker>
            <p>Oportet igitur illic plurimum sapere homines, si sapit Beta et Quercus.</p>
          </sp>
          <sp
            n="18">
            <speaker>Li.</speaker>
            <p>Recte coniectas.</p>
          </sp>
        </div>
        <div
          n="2"
          type="topic">
          <head>
            <emph>Alia</emph>
          </head>
          <sp>
            <speaker>Ge.</speaker>
            <p>Valesne?</p>
          </sp>
          <sp>
            <speaker>Li.</speaker>
            <p>Contemplare vultum.</p>
          </sp>
          <sp>
            <speaker>Ge.</speaker>
            <p>Quin potius lotium iubes? An me putas medicum? Non rogo, quid valeas; nam facies ipsa
              loquitur, te belle valere: sed quomodo tibi placeas.</p>
          </sp>
          <sp>
            <speaker>Li.</speaker>
            <p>Corpus quidem belle habet, sed animo male est.</p>
          </sp>
          <sp>
            <speaker>Ge.</speaker>
            <p>At non valet, qui isthac parte laborat.</p>
          </sp>
          <sp>
            <speaker>Li.</speaker>
            <p>Sic res habent meae: corpus valet, sed aegrotat crumena.</p>
          </sp>
          <sp>
            <speaker>Ge.</speaker>
            <p>Facile isti morbo medebitur mater. Ut valuisti usque?</p>
          </sp>
          <sp>
            <speaker>Li.</speaker>
            <p>Varie, ut sunt res mortalium.</p>
          </sp>
          <sp>
            <speaker>Ge.</speaker>
            <p>Satin' recte vales? Salvane res? Satin' salvae res? Fuistine semper prospera
              valetudine?</p>
          </sp>
          <sp>
            <speaker>Li.</speaker>
            <p>Prosperrima, gratia superis. Ego Dei beneficio perpetuo bellissime valui. Semper
              prospera valetudine sum usus. Hactenus bona valetudine fui, fausta, incolumi, felici,
              prospera, secunda, integra, basilica, athletica, pancratica valetudine.</p>
          </sp>
          <sp>
            <speaker>Ge.</speaker>
            <p>Faxint superi, ut isthuc sit perpetuum ac proprium. Laetus isthuc audio. Voluptatem
              mihi nuntias. Est isthuc mihi auditu perquam iucundum. Sermonem istum ex te audire
              supra modum gaudeo. Isthuc haut invitus audio. Oppido laetor, isthuc audire ex te. Ut
              idem semper facias, opto. Ut ad istum modum quam diutissime valeas, opto. Tibi
              gratulor, mihi gaudeo. Gratia superis. Gratiam habeo superis.</p>
          </sp>
          <sp>
            <speaker>Li.</speaker>
            <p>Equidem pulchre valeo, si tu vales.</p>
          </sp>
          <sp>
            <speaker>Ge.</speaker>
            <p>Nihil interim molestiae fuit?</p>
          </sp>
          <sp>
            <speaker>Li.</speaker>
            <p>Nihil, nisi quod vestra consuetudine frui non licuit.</p>
          </sp>
          <sp>
            <speaker>Ge.</speaker>
            <p>Quo pacto vales?</p>
          </sp>
          <sp>
            <speaker>Li.</speaker>
            <p>Recte, pulchre, belle, perbelle, bellissime, perpulchre, feliciter, commode, minime
              male. Valeo, ut volo potius, quam ut mereor, basilice, pancratice, athletice.</p>
          </sp>
          <sp>
            <speaker>Ge.</speaker>
            <p>Exspectabam, ut diceres etiam, taurice.</p>
          </sp>
        </div>
        <div
          n="3"
          type="topic">
          <head>
            <emph>Male valere</emph>
          </head>
          <sp>
            <speaker>Ge.</speaker>
            <p>Rectene vales?</p>
          </sp>
          <sp>
            <speaker>Li.</speaker>
            <p>Vellem quidem. Non admodum ex sententia. Equidem utcunque valeo. Sic satis. Valeo ut
              possum, quando, ut volo, non licet. Ut soleo. Ita, ut superis visum est, Non optime
              sane. Sic, ut antehac peius nunquam. Valeo, ut solitus sum.. Valeo, ut solent, quibus,
              cum medicis res est</p>
          </sp>
          <sp>
            <speaker>Ge.</speaker>
            <p>Ut vales?</p>
          </sp>
          <sp>
            <speaker>Li.</speaker>
            <p>Secus quam vellem.</p>
          </sp>
          <sp>
            <speaker>Ge.</speaker>
            <p>Qua valetudine es?</p>
          </sp>
          <sp>
            <speaker>Li.</speaker>
            <p>Haud sane commoda, incommoda, perquam incommoda, infelici, parum prospera, parum
              secunda, mala, adversa, infausta, imbecilli, dubia, mediocri, vix mediocri, longe
              alia, quam vellem, tolerabili, qualem optem hostibus meis.</p>
          </sp>
          <sp>
            <speaker>Ge.</speaker>
            <p>Rem mihi sane quam acerbam narras. Prohibeant superi. Avertat Deus. Bona verba. Hic
              cupiam, te vanum esse. Bono sis animo oportet. Forti infractoque sis animo. Multum
              iuvat animus in re mala bonus. Fulciendus est animus spe fortunae secundioris. Quid
              morbi est? Quod mali genus est? Quis te morbus habet? Quo morbo teneris? Quid habes
              morbi? Quis te tenet morbus?</p>
          </sp>
          <sp>
            <speaker>Li.</speaker>
            <p>Nescio, et hoc laboro periculosius.</p>
          </sp>
          <sp>
            <speaker>Ge.</speaker>
            <p>Verum. Nam ad sanitatem gradus est, novisse morbum. Nullosne consuluisti medicos?</p>
          </sp>
          <sp>
            <speaker>Li.</speaker>
            <p>Et quidem permultos.</p>
          </sp>
          <sp>
            <speaker>Ge.</speaker>
            <p>Quid respondent?</p>
          </sp>
          <sp>
            <speaker>Li.</speaker>
            <p>Id, quod advocati Demiphoni apud Comicum: alius negat, alius ait, alius deliberandum
              censet. In hoc consentiunt omnes, me miserum esse.</p>
          </sp>
          <sp>
            <speaker>Ge.</speaker>
            <p>Quam pridem habet te hoc mali? Diu est, quod teneris isto morbo? Quantum temporis
              est, quod te malum hoc corripuit?</p>
          </sp>
          <sp>
            <speaker>Li.</speaker>
            <p>Dies plus minus viginti. Ferme mensis est. Iam tertius est mensis. Mihi quidem
              seculum videtur, quod aegrotare coepi.</p>
          </sp>
          <sp>
            <speaker>Ge.</speaker>
            <p>Adnitendum censeo, ne morbus fiat familiaris.</p>
          </sp>
          <sp>
            <speaker>Li.</speaker>
            <p>Iam nimium assuevit.</p>
          </sp>
          <sp>
            <speaker>Ge.</speaker>
            <p>Num est hydrops?</p>
          </sp>
          <sp>
            <speaker>Li.</speaker>
            <p>Negant.</p>
          </sp>
          <sp>
            <speaker>Ge.</speaker>
            <p>Num dysenteria?</p>
          </sp>
          <sp>
            <speaker>Li.</speaker>
            <p>Non arbitror.</p>
          </sp>
          <sp>
            <speaker>Ge.</speaker>
            <p>Num febris?</p>
          </sp>
          <sp>
            <speaker>Li.</speaker>
            <p>Opinor febris esse speciem, sed novam, ut nunc novi subinde morbi exoriuntur, antehac
              incogniti.</p>
          </sp>
          <sp>
            <speaker>Ge.</speaker>
            <p>At plus satis erat veterum.</p>
          </sp>
          <sp>
            <speaker>Li.</speaker>
            <p>Ita visum est naturae nimium novercae.</p>
          </sp>
          <sp>
            <speaker>Ge.</speaker>
            <p>Quoto die recurrit dolor?</p>
          </sp>
          <sp>
            <speaker>Li.</speaker>
            <p>Quoto die, narras? imo quotidie: saepius, quam Euripus.</p>
          </sp>
          <sp>
            <speaker>Ge.</speaker>
            <p>Papae! malum abominandum. Unde contraxisti morbum? Unde suspicaris, hoc esse
              collectum mali?</p>
          </sp>
          <sp>
            <speaker>Li.</speaker>
            <p>Ex inedia.</p>
          </sp>
          <sp>
            <speaker>Ge.</speaker>
            <p>At non soles usque adeo superstitiosus esse, ut te ieiunio maceres.</p>
          </sp>
          <sp>
            <speaker>Li.</speaker>
            <p>Non erat religio, sed inopia.</p>
          </sp>
          <sp>
            <speaker>Ge.</speaker>
            <p>Quaenam?</p>
          </sp>
          <sp>
            <speaker>Li.</speaker>
            <p>Quia non dabatur cibus. E frigore natum arbitror. E putribus ovis morbum ortum
              suspicor. E vino plus satis diluto. E crudis malis contracta est stomachi
            cruditas.</p>
          </sp>
          <sp>
            <speaker>Ge.</speaker>
            <p>Vide, ne ex immodico aut intempestivo studio conciliaris hoc mali, aut ex potatione
              largiore, aut Venere parum moderata. Quin accersis medicum?</p>
          </sp>
          <sp>
            <speaker>Li.</speaker>
            <p>Timeo, ne citius morbum augeat, quam adimat. Metuo, ne pro remedio det venenum.</p>
          </sp>
          <sp>
            <speaker>Ge.</speaker>
            <p>Deligendus est igitur, cui tuto fidas.</p>
          </sp>
          <sp>
            <speaker>Li.</speaker>
            <p>Si moriendum est, malo semel mori, quam tot pharmacis excarnificatus.</p>
          </sp>
          <sp>
            <speaker>Ge.</speaker>
            <p>Fac igitur, ut ipse tibi sis medicus. Si diffidis homini medico, precor, ut sit tibi
              medici vice Deus. Sunt, qui tecti cuculla Dominicali aut Franciscana revaluerunt.</p>
          </sp>
          <sp>
            <speaker>Li.</speaker>
            <p>Idem fortassis evenisset, si lenonis pallio tecti fuissent. Verum ista diffidenti
              nihil conducunt.</p>
          </sp>
          <sp>
            <speaker>Ge.</speaker>
            <p>Fide igitur, ut reviviscas. Alii morbo levati sunt, nuncupatis alicui divo votis.</p>
          </sp>
          <sp>
            <speaker>Li.</speaker>
            <p>At ego cum divis non paciscor.</p>
          </sp>
          <sp>
            <speaker>Ge.</speaker>
            <p>Proinde tu vel a Christo, cui fidis, pete sanitatis beneficium.</p>
          </sp>
          <sp>
            <speaker>Li.</speaker>
            <p>At ego, an beneficium sit, nescio.</p>
          </sp>
          <sp>
            <speaker>Ge.</speaker>
            <p>An non beneficium est, liberari morbo?</p>
          </sp>
          <sp>
            <speaker>Li.</speaker>
            <p>Nonnunquam mori felicius est. Ab illo nihil peto, nisi ut, quod scit optimum esse,
              mihi largiatur.</p>
          </sp>
          <sp>
            <speaker>Ge.</speaker>
            <p>Sume, quod alvum deiiciat.</p>
          </sp>
          <sp>
            <speaker>Li.</speaker>
            <p>Iam sua sponte cita est.</p>
          </sp>
          <sp>
            <speaker>Ge.</speaker>
            <p>Ciendus est alvus, movendus est alvus.</p>
          </sp>
          <sp>
            <speaker>Li.</speaker>
            <p>Imo sistendus est magis; nam plus satis profluit.</p>
          </sp>
        </div>
        <div
          n="4"
          type="topic">
          <head>
            <emph>Alia</emph>
          </head>
          <sp>
            <speaker>Ge.</speaker>
            <p>Fuitne tibi hoc iter faustum et commodum?</p>
          </sp>
          <sp>
            <speaker>Li.</speaker>
            <p>Sic satis: nisi quod nihil usquam tutum est a latronibus.</p>
          </sp>
          <sp>
            <speaker>Ge.</speaker>
            <p>Hic est belli ludus.</p>
          </sp>
          <sp>
            <speaker>Li.</speaker>
            <p>Est, sed sceleratissimus.</p>
          </sp>
          <sp>
            <speaker>Ge.</speaker>
            <p>Pedes advenis, an eques?</p>
          </sp>
          <sp>
            <speaker>Li.</speaker>
            <p>Partim pedestri itinere, partim vehiculo, partim equo, partim navigio.</p>
          </sp>
          <sp>
            <speaker>Ge.</speaker>
            <p>Quo in statu sunt res Gallicae?</p>
          </sp>
          <sp>
            <speaker>Li.</speaker>
            <p>Sane turbulento. Magnae bellorum minae sunt. Quid mali allaturi sint hostibus,
              nescio. Certe Galli iam ipsi non dicendis malis affliguntur.</p>
          </sp>
          <sp>
            <speaker>Ge.</speaker>
            <p>Unde proficiscuntur isti bellorum tumultus?</p>
          </sp>
          <sp>
            <speaker>Li.</speaker>
            <p>Unde, nisi ex ambitione monarcharum?</p>
          </sp>
          <sp>
            <speaker>Ge.</speaker>
            <p>At horum prudentia conveniebat sedari rerum humanarum tempestates.</p>
          </sp>
          <sp>
            <speaker>Li.</speaker>
            <p>Sedant illi quidem, sed ut Auster mare. Persuadent sibi, se deos esse, suaque causa
              mundum hunc esse conditum.</p>
          </sp>
          <sp>
            <speaker>Ge.</speaker>
            <p>Imo princeps reipublicae gratia constituitur, non respublica principis causa.</p>
          </sp>
          <sp>
            <speaker>Li.</speaker>
            <p>Imo non desunt theologi, qui frigidam suffundant, et ad hos tumultus, classicum
              canant.</p>
          </sp>
          <sp>
            <speaker>Ge.</speaker>
            <p>Istos ego statuerem in prima acie.</p>
          </sp>
          <sp>
            <speaker>Li.</speaker>
            <p>At illi sibi cavent post principia.</p>
          </sp>
          <sp>
            <speaker>Ge.</speaker>
            <p>Ista publica fatis curanda relinquamus. Tuae res quo tandem in statu sunt?</p>
          </sp>
          <sp>
            <speaker>Li.</speaker>
            <p>Optimo, felici, mediocri, tolerabili.</p>
          </sp>
          <sp>
            <speaker>Ge.</speaker>
            <p>Quo pacto se res habent tuae? num ex voto?</p>
          </sp>
          <sp>
            <speaker>Li.</speaker>
            <p>Imo supra votum, supra meritum, supra spem.</p>
          </sp>
          <sp>
            <speaker>Ge.</speaker>
            <p>Satin' ex sententia? Satin' salva omnia? Satisne prospera omnia?</p>
          </sp>
          <sp>
            <speaker>Li.</speaker>
            <p>Res in peiore statu esse non potest. Peiore in loco negocium non potest esse.</p>
          </sp>
          <sp>
            <speaker>Ge.</speaker>
            <p>Non cepisti igitur, quod captabas? non contigit praeda, quam venabaris?</p>
          </sp>
          <sp>
            <speaker>Li.</speaker>
            <p>Venabar equidem, sed irata Delia.</p>
          </sp>
          <sp>
            <speaker>Ge.</speaker>
            <p>Nihil reliquum est spei?</p>
          </sp>
          <sp>
            <speaker>Li.</speaker>
            <p>Spei permultum, sed rei nihil.</p>
          </sp>
          <sp>
            <speaker>Ge.</speaker>
            <p>Episcopus nihil ostendit spei?</p>
          </sp>
          <sp>
            <speaker>Li.</speaker>
            <p>Tota plaustra, totasque spei naves, sed praeterea nihil.</p>
          </sp>
          <sp>
            <speaker>Ge.</speaker>
            <p>Nihil adhuc misit?</p>
          </sp>
          <sp>
            <speaker>Li.</speaker>
            <p>Promisit quidem largiter, at ne teruncium quidem misit.</p>
          </sp>
          <sp>
            <speaker>Ge.</speaker>
            <p>Ergo spe alendus est animus.</p>
          </sp>
          <sp>
            <speaker>Li.</speaker>
            <p>Sed hac non saginatur venter. Qui spe aluntur, pendent, non vivunt.</p>
          </sp>
          <sp>
            <speaker>Ge.</speaker>
            <p>Attamen hoc eras ad iter expeditior, quod nihil esset oneris in zona.</p>
          </sp>
          <sp>
            <speaker>Li.</speaker>
            <p>Fateor; atque etiam tutior. Nulla enim sunt arma certiora adversus latrones. Sed ego
              malim et onus et periculum.</p>
          </sp>
          <sp>
            <speaker>Ge.</speaker>
            <p>Nihilne tibi ademptum est in via?</p>
          </sp>
          <sp>
            <speaker>Li.</speaker>
            <p>Mihine? Quaeso quid eripias nudo? Aliis citius periculum erat a me. Licuit mihi vacuo
              viatori per totum iter canere et esurire. Numquid vis?</p>
          </sp>
          <sp>
            <speaker>Ge.</speaker>
            <p>Quo nunc hinc abis?</p>
          </sp>
          <sp>
            <speaker>Li.</speaker>
            <p>Recta domum, salutaturus penates iamdiu non visos.</p>
          </sp>
          <sp>
            <speaker>Ge.</speaker>
            <p>Precor, ut illic offendas omnia laeta.</p>
          </sp>
          <sp>
            <speaker>Li.</speaker>
            <p>Utinam ita velint superi. Nihil interim extitit novi domi nostrae?</p>
          </sp>
          <sp>
            <speaker>Ge.</speaker>
            <p>Nihil, nisi quod reperies auctam familiam. Nam tua Catulla peperit tibi catulum
              absenti. Tua gallina peperit tibi ovum.</p>
          </sp>
          <sp>
            <speaker>Li.</speaker>
            <p>Bene nuncias. Grata nuncias. At ego tibi pro isthoc nuntio polliceor evangelium.</p>
          </sp>
          <sp>
            <speaker>Ge.</speaker>
            <p>Quodnam? Secundum Matthaeum?</p>
          </sp>
          <sp>
            <speaker>Li.</speaker>
            <p>Non, sed secundum Homerum. En, accipe.</p>
          </sp>
          <sp>
            <speaker>Ge.</speaker>
            <p>Tibi serva tuum evangelium. Mihi saxorum satis est domi.</p>
          </sp>
          <sp>
            <speaker>Li.</speaker>
            <p>Ne sperne munusculum. A&#235;tites est, qui gravidis admotus in nixu, maturat
              partum.</p>
          </sp>
          <sp>
            <speaker>Ge.</speaker>
            <p>Quid ais? Est mihi sane gratissimum. Dispiciam, unde possim hoc donum pensare.</p>
          </sp>
          <sp>
            <speaker>Li.</speaker>
            <p>Abunde pensatum puta, si boni consulueris.</p>
          </sp>
          <sp>
            <speaker>Ge.</speaker>
            <p>Imo nihil accidere potuit magis in tempore. Nam uxori meae iampridem tumet
            uterus.</p>
          </sp>
          <sp>
            <speaker>Li.</speaker>
            <p>Illud igitur ab te stipulabor, ut si masculum ediderit, me susceptorem asciscas.</p>
          </sp>
          <sp>
            <speaker>Ge.</speaker>
            <p>Polliceor, ac tuum indetur puero nomen</p>
          </sp>
          <sp>
            <speaker>Li.</speaker>
            <p>Quod utrisque bene vertat.</p>
          </sp>
          <sp>
            <speaker>Ge.</speaker>
            <p>Imo nobis omnibus.</p>
          </sp>
        </div>
        <div
          n="5"
          type="topic">
          <head>
            <emph>Alia</emph>
          </head>
          <p>Personae</p>
          <castList>
            <castItem>Mauritius</castItem>
            <castItem>Cyprianus</castItem>
          </castList>
          <sp>
            <speaker>Ma.</speaker>
            <p>Redisti nobis obesior solito. Redisti procerior.</p>
          </sp>
          <sp>
            <speaker>Cy.</speaker>
            <p>At equidem mallem prudentior, aut doctior.</p>
          </sp>
          <sp>
            <speaker>Ma.</speaker>
            <p>Imberbis abieras, redisti barbatulus. Contraxisti tibi absens nonnihil senii. Quid
              sibi vult hic pallor? quid macies? quid frons caperata?</p>
          </sp>
          <sp>
            <speaker>Cy.</speaker>
            <p>Ut est fortuna, sic est corporis habitus.</p>
          </sp>
          <sp>
            <speaker>Ma.</speaker>
            <p>Num adversa?</p>
          </sp>
          <sp>
            <speaker>Cy.</speaker>
            <p>Nunquam mihi quidem alias secunda; sed nunquam, quam nunc, reflavit odiosius.</p>
          </sp>
          <sp>
            <speaker>Ma.</speaker>
            <p>Doleo vicem tuam. Dolet mihi tua calamitas. Sed quid isthuc mali est?</p>
          </sp>
          <sp>
            <speaker>Cy.</speaker>
            <p>Universae pecuniae naufragium feci.</p>
          </sp>
          <sp>
            <speaker>Ma.</speaker>
            <p>In mari?</p>
          </sp>
          <sp>
            <speaker>Cy.</speaker>
            <p>Non, sed in litore, nondum navem ingressus.</p>
          </sp>
          <sp>
            <speaker>Ma.</speaker>
            <p>Ubinam?</p>
          </sp>
          <sp>
            <speaker>Cy.</speaker>
            <p>In litore Britannico.</p>
          </sp>
          <sp>
            <speaker>Ma.</speaker>
            <p>Bene habet, quod ipse nobis vivus enatasti. Praestat pecuniae iacturam facere, quam
              vitae. Levius est pecuniae dispendium, quam famae.</p>
          </sp>
          <sp>
            <speaker>Cy.</speaker>
            <p>Vita famaque incolumi, periit pecunia.</p>
          </sp>
          <sp>
            <speaker>Ma.</speaker>
            <p>Vita sarciri nullo pacto potest, fama aegre potest, pecunia facile alicunde
              sarcietur. Qui malum hoc accidit?</p>
          </sp>
          <sp>
            <speaker>Cy.</speaker>
            <p>Nescio, nisi quod sic erat in fatis meis. Sic visum est superis. Sic libuit genio meo
              malo.</p>
          </sp>
          <sp>
            <speaker>Ma.</speaker>
            <p>Vides igitur, doctrinam ac virtutem tutissimas esse divitias, quae nec eripi possunt,
              nec gravant circumferentem.</p>
          </sp>
          <sp>
            <speaker>Cy.</speaker>
            <p>Pulchre tu quidem philosopharis, sed interim ego ringor.</p>
          </sp>
        </div>
        <div
          n="6"
          type="topic">
          <head>
            <emph>Alia.</emph>
          </head>
          <p>Personae</p>
          <castList>
            <castItem>Claudius</castItem>
            <castItem>Balbus</castItem>
          </castList>
          <sp>
            <speaker>Cl.</speaker>
            <p>Gratulor tibi reduci, Balbe.</p>
          </sp>
          <sp>
            <speaker>Ba.</speaker>
            <p>Et ego tibi superstiti, Claudi.</p>
          </sp>
          <sp>
            <speaker>Cl.</speaker>
            <p>Gratulor tibi in patriam reverso.</p>
          </sp>
          <sp>
            <speaker>Ba.</speaker>
            <p>Imo gratulare magis e Gallia profugo.</p>
          </sp>
          <sp>
            <speaker>Cl.</speaker>
            <p>Quid ita?</p>
          </sp>
          <sp>
            <speaker>Ba.</speaker>
            <p>Quia illic bellis fervent omnia.</p>
          </sp>
          <sp>
            <speaker>Cl.</speaker>
            <p>Quid Musis cum Marte?</p>
          </sp>
          <sp>
            <speaker>Ba.</speaker>
            <p>Atqui illic ne Musis quidem parcitur.</p>
          </sp>
          <sp>
            <speaker>Cl.</speaker>
            <p>Tu igitur feliciter elapsus es.</p>
          </sp>
          <sp>
            <speaker>Ba.</speaker>
            <p>At non sine periculo.</p>
          </sp>
          <sp>
            <speaker>Cl.</speaker>
            <p>Totus alius nobis redisti.</p>
          </sp>
          <sp>
            <speaker>Ba.</speaker>
            <p>Qui sic?</p>
          </sp>
          <sp>
            <speaker>Cl.</speaker>
            <p>Ex Hollando versus es in Gallum.</p>
          </sp>
          <sp>
            <speaker>Ba.</speaker>
            <p>Quid? an capus eram, quum hinc abirem?</p>
          </sp>
          <sp>
            <speaker>Cl.</speaker>
            <p>Vestis indicat te mutatum ex Batavo in Gallum.</p>
          </sp>
          <sp>
            <speaker>Ba.</speaker>
            <p>Hanc metamorphosin malim, quam in gallinam. Sed ut cuculla non facit monachum, ita
              nec vestis Gallum.</p>
          </sp>
          <sp>
            <speaker>Cl.</speaker>
            <p>Iamne calles Gallice?</p>
          </sp>
          <sp>
            <speaker>Ba.</speaker>
            <p>Sic satis.</p>
          </sp>
          <sp>
            <speaker>Cl.</speaker>
            <p>Quo pacto didicisti?</p>
          </sp>
          <sp>
            <speaker>Ba.</speaker>
            <p>Magistris haudquaquam mutis.</p>
          </sp>
          <sp>
            <speaker>Cl.</speaker>
            <p>Quibus?</p>
          </sp>
          <sp>
            <speaker>Ba.</speaker>
            <p>Mulierculis, quovis turture loquacioribus.</p>
          </sp>
          <sp>
            <speaker>Cl.</speaker>
            <p>In tali ludo facile discimus loqui. Sonasne probe sermonem Gallicum?</p>
          </sp>
          <sp>
            <speaker>Ba.</speaker>
            <p>Imo et Latinum sono Gallice.</p>
          </sp>
          <sp>
            <speaker>Cl.</speaker>
            <p>Nunquam igitur scribes bona carmina.</p>
          </sp>
          <sp>
            <speaker>Ba.</speaker>
            <p>Cur ita?</p>
          </sp>
          <sp>
            <speaker>Cl.</speaker>
            <p>Quia periit tibi syllabarum quantitas.</p>
          </sp>
          <sp>
            <speaker>Ba.</speaker>
            <p>Mihi satis est qualitas.</p>
          </sp>
          <sp>
            <speaker>Cl.</speaker>
            <p>Quid? estne Lutetia immunis a pestilentia?</p>
          </sp>
          <sp>
            <speaker>Ba.</speaker>
            <p>Non est, sed perpetua non est: aliquando remittit sese, mox recrudescit; nonnunquam
              intermittitur deinde recipit sese.</p>
          </sp>
          <sp>
            <speaker>Cl.</speaker>
            <p>Non sat erat malorum, ubi bellum est?</p>
          </sp>
          <sp>
            <speaker>Ba.</speaker>
            <p>Erat, nisi secus esset visum superis.</p>
          </sp>
          <sp>
            <speaker>Cl.</speaker>
            <p>Annonae caritatem istic esse oportet.</p>
          </sp>
          <sp>
            <speaker>Ba.</speaker>
            <p>Imo penuriam. Omnium rerum illic inopia est, praeterquam sceleratorum militum.
              Bonorum virorum illic est mira vilitas.</p>
          </sp>
          <sp>
            <speaker>Cl.</speaker>
            <p>Quid accidit Gallis, ut bellum suscipiant cum aquila?</p>
          </sp>
          <sp>
            <speaker>Ba.</speaker>
            <p>Quia movet illos exemplum scarabei, qui non cessit aquilae. In bello nemo sibi non
              videtur Hercules.</p>
          </sp>
          <sp>
            <speaker>Cl.</speaker>
            <p>Non te remorabor diutius. Alias latius nugabimur, quum erit utrique commodum. Nunc
              alio me vocant negotiola quaedam.</p>
          </sp>
        </div>
      </div>
      <div
        n="3"
        type="colloquium">
        <head>Domestica confabulatio</head>
        <div
          n="1"
          type="topic">
          <p>Personae</p>
          <castList>
            <castItem>Petrus</castItem>
            <castItem>Mida</castItem>
            <castItem>Iodocus (puer)</castItem>
          </castList>
          <sp>
            <speaker>Pe.</speaker>
            <p>Heus, heus puer. Nemon' huc prodit?</p>
          </sp>
          <sp>
            <speaker>Mi.</speaker>
            <p>Hic, opinor effringet fores. Familiarem oportet esse. O lepidum caput! Quid adfers,
              mi Petre?</p>
          </sp>
          <sp>
            <speaker>Pe.</speaker>
            <p>Me ipsum.</p>
          </sp>
          <sp>
            <speaker>Mi.</speaker>
            <p>Nae tu rem haud magni pretii huc attulisti.</p>
          </sp>
          <sp>
            <speaker>Pe.</speaker>
            <p>Atqui magno constiti patri meo.</p>
          </sp>
          <sp>
            <speaker>Mi.</speaker>
            <p>Credo pluris, quam revendi possis.</p>
          </sp>
          <sp>
            <speaker>Pe.</speaker>
            <p>Ceterum Iodocus estne domi?</p>
          </sp>
          <sp>
            <speaker>Mi.</speaker>
            <p>Incertus sum; sed visam.</p>
          </sp>
          <sp>
            <speaker>Pe.</speaker>
            <p>Quin tu potius abi, et roga ipsum, an velit nunc esse domi.</p>
          </sp>
          <sp>
            <speaker>Mi.</speaker>
            <p>Abi tu potius, sisque tibi ipsi Mercurius.</p>
          </sp>
          <sp>
            <speaker>Pe.</speaker>
            <p>Heus Iodoce, num es domi?</p>
          </sp>
          <sp>
            <speaker>Io.</speaker>
            <p>Non sum.</p>
          </sp>
          <sp>
            <speaker>Pe.</speaker>
            <p>Impudens, non ego audio te loquentem?</p>
          </sp>
          <sp>
            <speaker>Io.</speaker>
            <p>Imo tu impudentior. Nuper ancillae tuae credidi, te non esse domi, et tu non credis
              mihi ipsi?</p>
          </sp>
          <sp>
            <speaker>Pe.</speaker>
            <p>Aequum dicis, par pari relatum.</p>
          </sp>
          <sp>
            <speaker>Io.</speaker>
            <p>Equidem ut non omnibus dormio, ita non omnibus sum domi. Tibi posthac semper ero.</p>
          </sp>
          <sp>
            <speaker>Pe.</speaker>
            <p>Sed tu mihi videre cochleae vitam agere.</p>
          </sp>
          <sp>
            <speaker>Io.</speaker>
            <p>Qui sic?</p>
          </sp>
          <sp>
            <speaker>Pe.</speaker>
            <p>Quia perpetuo domi latitar, nec usquam prorepis. Non secus, atque claudus sutor,
              iugiter domi desides. Tu tibi domi situm contrahis.</p>
          </sp>
          <sp>
            <speaker>Io.</speaker>
            <p>Est, quod agam domi; foris nihil est negotii; et si quid esset, tamen hoc coelum me
              dies aliquot a publico cohibuisset.</p>
          </sp>
          <sp>
            <speaker>Pe.</speaker>
            <p>At nunc sudum est, et invitat ad deambulandum. Vide, ut blanditur.</p>
          </sp>
          <sp>
            <speaker>Io.</speaker>
            <p>Si prodeambulare lubet, non recuso.</p>
          </sp>
          <sp>
            <speaker>Pe.</speaker>
            <p>Plane videtur hoc utendum coelo.</p>
          </sp>
          <sp>
            <speaker>Io.</speaker>
            <p>Asciscendus est unus aut alter congerro.</p>
          </sp>
          <sp>
            <speaker>Pe.</speaker>
            <p>Fiet, modo dicar, quos velis.</p>
          </sp>
          <sp>
            <speaker>Io.</speaker>
            <p>Quid si Hugonem?</p>
          </sp>
          <sp>
            <speaker>Pe.</speaker>
            <p>Haud multum interrest inter Hugonem et nugonem.</p>
          </sp>
          <sp>
            <speaker>Io.</speaker>
            <p>Age, placet.</p>
          </sp>
          <sp>
            <speaker>Pe.</speaker>
            <p>Quid si Alardum?</p>
          </sp>
          <sp>
            <speaker>Io.</speaker>
            <p>Homo minime mutus est. Quod auribus diminutum est, lingua pensat.</p>
          </sp>
          <sp>
            <speaker>Pe.</speaker>
            <p>Si videtur, Nevium adiungemus.</p>
          </sp>
          <sp>
            <speaker>Io.</speaker>
            <p>Si quidem dabitur illius copia, nunquam erit fabularum inopia. Placent confabulones;
              superest, ut locum dispicias amoenum.</p>
          </sp>
          <sp>
            <speaker>Pe.</speaker>
            <p>Ego vero tibi locum ostendam, ubi nec nemoris umbram, nec pratorum smaragdinum
              virorem, nec fontium vivas scatebras desiderabis. Dices dignam Musis sedem.</p>
          </sp>
          <sp>
            <speaker>Io.</speaker>
            <p>Magnifice polliceris.</p>
          </sp>
          <sp>
            <speaker>Pe.</speaker>
            <p>Nimium affixus es libris. Nimium assides libris. Immodico studio te ipsum
            maceras.</p>
          </sp>
          <sp>
            <speaker>Io.</speaker>
            <p>Malim studio macrescere, quam amore.</p>
          </sp>
          <sp>
            <speaker>Pe.</speaker>
            <p>At non ideo vivimus, ut studeamus: sed ideo studemus, ut suaviter vivamus.</p>
          </sp>
          <sp>
            <speaker>Io.</speaker>
            <p>Mihi vero vel immori chartis dulce est.</p>
          </sp>
          <sp>
            <speaker>Pe.</speaker>
            <p>Equidem immorari probo, immori non probo. Ecquid voluptati fuit haec deambulatio?</p>
          </sp>
          <sp>
            <speaker>Io.</speaker>
            <p>Me quidem vehementer oblectavit.</p>
          </sp>
        </div>
        <div
          n="2"
          type="topic">
          <head>
            <emph>Alia</emph>
          </head>
          <p>Personae</p>
          <castList>
            <castItem>Aegidius</castItem>
            <castItem>Leonardus</castItem>
          </castList>
          <sp>
            <speaker>Ae.</speaker>
            <p>Quo noster Leonardus?</p>
          </sp>
          <sp>
            <speaker>Le.</speaker>
            <p>Ad te ibam.</p>
          </sp>
          <sp>
            <speaker>Ae.</speaker>
            <p>Istud quidem facis insolens.</p>
          </sp>
          <sp>
            <speaker>Le.</speaker>
            <p>Quam ob rem?</p>
          </sp>
          <sp>
            <speaker>Ae.</speaker>
            <p>Quia iam annus est, quod nos non inviseris.</p>
          </sp>
          <sp>
            <speaker>Le.</speaker>
            <p>Malo in hanc peccare partem, ut desiderer, quam ut obtundam.</p>
          </sp>
          <sp>
            <speaker>Ae.</speaker>
            <p>Imo boni amici nulla est apud me satietas. Imo quo crebrius venies, hoc mihi venies
              gratior.</p>
          </sp>
          <sp>
            <speaker>Le.</speaker>
            <p>Quid interim agitur domi tuae?</p>
          </sp>
          <sp>
            <speaker>Ae.</speaker>
            <p>Multa sane, quae nolim.</p>
          </sp>
          <sp>
            <speaker>Le.</speaker>
            <p>Non miror. Sed iamne peperit uxor?</p>
          </sp>
          <sp>
            <speaker>Ae.</speaker>
            <p>Iamdudum, et quidem gemellos.</p>
          </sp>
          <sp>
            <speaker>Le.</speaker>
            <p>Quid ego audio?</p>
          </sp>
          <sp>
            <speaker>Ae.</speaker>
            <p>Sic res habet: atque illi iam denuo tumet uterus.</p>
          </sp>
          <sp>
            <speaker>Le.</speaker>
            <p>Isthoc pacto solet augeri familia.</p>
          </sp>
          <sp>
            <speaker>Ae.</speaker>
            <p>Sed utinam fortuna sic augeret pecuniam, ut uxor familiam.</p>
          </sp>
          <sp>
            <speaker>Le.</speaker>
            <p>Iamne elocasti filiam?</p>
          </sp>
          <sp>
            <speaker>Ae.</speaker>
            <p>Nondum.</p>
          </sp>
          <sp>
            <speaker>Le.</speaker>
            <p>Vide, ne parum tutum sit, virginem tam grandem detinere domi. Quaerendus est gener
              aliquis.</p>
          </sp>
          <sp>
            <speaker>Ae.</speaker>
            <p>Nihil opus. Iam proci complures illam ambiunt sponsam.</p>
          </sp>
          <sp>
            <speaker>Le.</speaker>
            <p>Quid igitur superest, nisi ut e multis deligas, qui tibi maxime sit accommodus?</p>
          </sp>
          <sp>
            <speaker>Ae.</speaker>
            <p>Omnes eiusmodi sunt, ut nesciam, quem cui praeferam: sed abhorret a nuptiis
            filia.</p>
          </sp>
          <sp>
            <speaker>Le.</speaker>
            <p>Quid ais? Atqui, ni fallor, iamdudum nubilis est. Iamdudum est apta viro, matura
              coniugio. Iampridem est tempestiva viro.</p>
          </sp>
          <sp>
            <speaker>Le.</speaker>
            <p>Quidni, annum egressa iam decimum septimum? Annum iam agens undevigesimum. Annos nata
              decem et octo.</p>
          </sp>
          <sp>
            <speaker>Ae.</speaker>
            <p>Cur abhorret igitur a matrimonio?</p>
          </sp>
          <sp>
            <speaker>Le.</speaker>
            <p>Ait, se velle Christo nubere.</p>
          </sp>
          <sp>
            <speaker>Ae.</speaker>
            <p>Sane multas habet ille sponsas. An malo genio nupsit, quae caste vivit cum
            marito?</p>
          </sp>
          <sp>
            <speaker>Le.</speaker>
            <p>Mihi quidem non videtur.</p>
          </sp>
          <sp>
            <speaker>Ae.</speaker>
            <p>Quis Deus hunc affectum afflavit filiae?</p>
          </sp>
          <sp>
            <speaker>Le.</speaker>
            <p>Nescio, sed abduci ab hoc proposito nullis rationibus potest.</p>
          </sp>
          <sp>
            <speaker>Ae.</speaker>
            <p>Vide, ne sint incantatores, qui instigent et allectent.</p>
          </sp>
          <sp>
            <speaker>Le.</speaker>
            <p>Novi ego istos plagiarios. Sedulo arceo hoc hominum genus ab aedibus meis.</p>
          </sp>
          <sp>
            <speaker>Le.</speaker>
            <p>Quid igitur est in animo? Morem geres animo puellae?</p>
          </sp>
          <sp>
            <speaker>Ae.</speaker>
            <p>Equidem obluctabor, quoad licebit. Nihil non experiar, quo mutem illius sententiam.
              Quod si pertendet, ut coepit, non pugnabo cum illius animo, ne forte videar <foreign
                xml:lang="grc">θεομαχεῖν</foreign> vel potius <foreign
                xml:lang="grc">μοναχομαχεῖν</foreign>
            </p>
          </sp>
          <sp>
            <speaker>Le.</speaker>
            <p>Religiose tu quidem loqueris. Sed etiam atque etiam fac explores virginis
              constantiam, ne post facti poeniteat, quum mutare non erit integrum.</p>
          </sp>
          <sp>
            <speaker>Ae.</speaker>
            <p>Equidem adnitar pro mea virili.</p>
          </sp>
          <sp>
            <speaker>Le.</speaker>
            <p>Quid rerum gerunt filii?</p>
          </sp>
          <sp>
            <speaker>Ae.</speaker>
            <p>Natu maximus iamdudum maritus est, brevi pater futurus. Minimum ablegavi Lutetiam.
              Nam hic nihil aliud, quam ludebat.</p>
          </sp>
          <sp>
            <speaker>Le.</speaker>
            <p>Quid eo?</p>
          </sp>
          <sp>
            <speaker>Ae.</speaker>
            <p>Ut Magister nobis redeat stultior, quam exierat.</p>
          </sp>
          <sp>
            <speaker>Le.</speaker>
            <p>Bona verba.</p>
          </sp>
          <sp>
            <speaker>Ae.</speaker>
            <p>Medius iam coepit initiari sacris.</p>
          </sp>
          <sp>
            <speaker>Le.</speaker>
            <p>Precor, ut bene vertat omnibus.</p>
          </sp>
        </div>
        <div
          n="3"
          type="topic">
          <head>
            <emph>Alia</emph>
          </head>
          <p>Personae</p>
          <castList>
            <castItem>Mopsus</castItem>
            <castItem>Dromo</castItem>
          </castList>
          <sp>
            <speaker>Mo.</speaker>
            <p>Quid fit? Quid agitur, Dromo?</p>
          </sp>
          <sp>
            <speaker>Dr.</speaker>
            <p>Sedetur.</p>
          </sp>
          <sp>
            <speaker>Mo.</speaker>
            <p>Video. Sed quomodo se res habent tuae?</p>
          </sp>
          <sp>
            <speaker>Dr.</speaker>
            <p>Ut solent iis, quibus superi sunt parum propitii.</p>
          </sp>
          <sp>
            <speaker>Mo.</speaker>
            <p>Isthuc ominis avertat Deus. Quid agis?</p>
          </sp>
          <sp>
            <speaker>Dr.</speaker>
            <p>Equidem otium ago. Id quod vides, nimirum nihil.</p>
          </sp>
          <sp>
            <speaker>Mo.</speaker>
            <p>Praestat otiosum esse, quam nihil agere. Ego te fortassis occupatum seriis negotiis
              interpello.</p>
          </sp>
          <sp>
            <speaker>Dr.</speaker>
            <p>Imo maxime vacuum. Iam enim me ceperat otii taedium, et congerronem desiderabam.</p>
          </sp>
          <sp>
            <speaker>Mo.</speaker>
            <p>Fortassis impedio, interrumpo, interturbo tua negotia.</p>
          </sp>
          <sp>
            <speaker>Dr.</speaker>
            <p>Imo taedium otii discutis.</p>
          </sp>
          <sp>
            <speaker>Mo.</speaker>
            <p>Da veniam, si te parum in tempore interpellavi.</p>
          </sp>
          <sp>
            <speaker>Dr.</speaker>
            <p>Imo ipso in tempore advenis. Opportune te huc attulisti. Optatus ades. Interventus
              tuus est mihi vehementer gratus.</p>
          </sp>
          <sp>
            <speaker>Mo.</speaker>
            <p>Fortassis aliquid seriae rei inter vos agitur, cui nolim esse impedimento.</p>
          </sp>
          <sp>
            <speaker>Dr.</speaker>
            <p>Imo lupus, quod aiunt, ades in fabula. Nam de te sermo erat.</p>
          </sp>
          <sp>
            <speaker>Mo.</speaker>
            <p>Facile crediderim nam mihi huc venienti mire tinniebat auris.</p>
          </sp>
          <sp>
            <speaker>Dr.</speaker>
            <p>Utra?</p>
          </sp>
          <sp>
            <speaker>Mo.</speaker>
            <p>Laeva. Unde coniicio, nihil magnifice de me fuisse praedicatum.</p>
          </sp>
          <sp>
            <speaker>Dr.</speaker>
            <p>Imo nihil non honorificum.</p>
          </sp>
          <sp>
            <speaker>Mo.</speaker>
            <p>Vanum igitur fuerit oportet. Sed quid est bonae rei?</p>
          </sp>
          <sp>
            <speaker>Dr.</speaker>
            <p>Aiunt, te venatorem esse factum.</p>
          </sp>
          <sp>
            <speaker>Mo.</speaker>
            <p>Imo iam intra casses meos est praeda, quam venabar.</p>
          </sp>
          <sp>
            <speaker>Dr.</speaker>
            <p>Quaenam?</p>
          </sp>
          <sp>
            <speaker>Mo.</speaker>
            <p>Lepida puella, quam perendie ducturus sum: vosque oro, ut meas nuptias vestra
              praesentia dignemini honestare.</p>
          </sp>
          <sp>
            <speaker>Dr.</speaker>
            <p>Quaenam est sponsa?</p>
          </sp>
          <sp>
            <speaker>Mo.</speaker>
            <p>Aloisia, Chremetis filia.</p>
          </sp>
          <sp>
            <speaker>Dr.</speaker>
            <p>Egregium spectatorem formarum! Tuis oculis adlubuit illa, nigro capillitio, simis
              naribus, ore praelargo, ventre prominulo?</p>
          </sp>
          <sp>
            <speaker>Mo.</speaker>
            <p>Desinite. Mihi eam duxi, non vobis. Non sat est, quod suo regi pulchra est regina?
              Ita demum mihi illa placebit, si vobis non admodum placeat.</p>
          </sp>
        </div>
        <div
          n="3"
          type="topic">
          <head>
            <emph>Alia</emph>
          </head>
          <p>Personae</p>
          <castList>
            <castItem>Syrus</castItem>
            <castItem>Geta</castItem>
          </castList>
          <sp>
            <speaker>Sy.</speaker>
            <p>Opto tibi multam felicitatem.</p>
          </sp>
          <sp>
            <speaker>Ge.</speaker>
            <p>Et ego tibi conduplicatum opto, quicquid optas mihi.</p>
          </sp>
          <sp>
            <speaker>Sy.</speaker>
            <p>Quid agis rei?</p>
          </sp>
          <sp>
            <speaker>Ge.</speaker>
            <p>Confabulor.</p>
          </sp>
          <sp>
            <speaker>Sy.</speaker>
            <p>Quid? confabulare solus?</p>
          </sp>
          <sp>
            <speaker>Ge.</speaker>
            <p>Ut vides.</p>
          </sp>
          <sp>
            <speaker>Sy.</speaker>
            <p>Proinde tibi videndum, ut cum homine probo fabuleris.</p>
          </sp>
          <sp>
            <speaker>Ge.</speaker>
            <p>Imo cum lepidissimo congerrone fabulor.</p>
          </sp>
          <sp>
            <speaker>Sy.</speaker>
            <p>Quo?</p>
          </sp>
          <sp>
            <speaker>Ge.</speaker>
            <p>Apuleio.</p>
          </sp>
          <sp>
            <speaker>Sy.</speaker>
            <p>Istud quidem nunquam non facis. Sed amant alterna Camoenae. Tu perpetuo studes.</p>
          </sp>
          <sp>
            <speaker>Ge.</speaker>
            <p>Non est ulla studiorum satietas.</p>
          </sp>
          <sp>
            <speaker>Sy.</speaker>
            <p>Verum, sed est tamen modus quidam. Non omittenda quidem sunt studia, sed tamen
              intermittenda nonnunquam. Non abiicienda sunt, sed relaxanda. Nihil suave, quod
              perpetuum. Voluptates commendat rarior usus. Tu nihil aliud, quam studes. Perpetuo
              studes. Continenter incumbis literis. Indesinenter inhaeres chartis. Studes noctes ac
              dies. Nunquam non studes. Assiduus es in studio. Iugiter intentus es libris. Nullum
              facis studendi finem, neque modum. Nullam studiis tuis requiem intermisces. Nunquam
              studendi laborem nec intermittis, nec remittis.</p>
          </sp>
          <sp>
            <speaker>Ge.</speaker>
            <p>Age, tuo more facis. Rides me, ut soles. Nunc ludis tu quidem me. Salse me rides.
              Satyricum agis. Naso me suspendis adunco. Non me fallit tuum scomma. Nunc plane ioco
              mecum agis. Sum tibi risui. Rideor abs te. Pro delectamento me habes. Nunc me ludos
              deliciasque facis. Eadem opera assue mihi auriculas asini. Ipsi codices pulvere
              situque obducti loquuntur, quam sim immodicus in studio.</p>
          </sp>
          <sp>
            <speaker>Sy.</speaker>
            <p>Emoriar, ni loquor ex animo. Dispeream, si quid fingo. Ne vivam, si quid simulo.
              Loquor id, quod sentio. Quod res est, dico. Serio loquor. Ex animo loquor. Non secus
              sentio, quam loquor.</p>
          </sp>
        </div>
        <div
          n="4"
          type="topic">
          <head>
            <emph>Cur non visis?</emph>
          </head>
          <sp>
            <speaker>Ge.</speaker>
            <p>Quid causae est, quod tam diu nos non inviseris? Quid rei est, quod nos tam raro
              visis? Quid accidit, quod tanto tempore nos non adieris? Quare tam rarus es salutator?
              Quid sibi vult, quod nos tam diu non conveneris? Quid obstitit, quo minus visas nos
              frequentius? Quid impedimento fuit, quo minus iam diu feceris nobis tui videndi
              copiam?</p>
          </sp>
        </div>
        <div
          n="5"
          type="topic">
          <head>
            <emph>Non licuit per occupationes</emph>
          </head>
          <sp>
            <speaker>Sy.</speaker>
            <p>Non licuit per otium. Volui quidem, at non licuit mihi per mea negotia. Hactenus non
              sinebant negotia, ut te viserem. Non patiebantur undae negotiorum, quibus involvebar,
              ut te salutarem. Occupatior fui, quam ut potuerim. Tam variis distringebar curis, ut
              mihi non fuerit liberum adire te: vix ipsi mihi fuit copia mei, sic me totum molesta
              quaedam negotia possidebant Negotiis meis imputabis, non mihi. Non defuit voluntas,
              sed vetuit necessitas. Hactenus non vacavit. Hactenus non contigit otium. Hactenus non
              fuit vacuum. Non licuit per valetudinem. Non licuit per tempestatem.</p>
          </sp>
          <sp>
            <speaker>Ge.</speaker>
            <p>Equidem accipio tuam excusationem, sed hac lege, ne saepius utaris. Excusatio tua
              iustior est, quam vellem, si quidem valetudo fuit in causa. Hac lege mihi purgatus
              eris, si, quod cessatum est, officio sarcias: si superiorem cessationem crebra
              visatione penses.</p>
          </sp>
          <sp>
            <speaker>Sy.</speaker>
            <p>Tu nihil moraris istiusmodi officia nimium vulgaria. Amicitia nostra firmior est,
              quam ut sit officiis istis vulgaribus alenda. Satis crebro visit, qui constanter
            amat.</p>
          </sp>
          <sp>
            <speaker>Ge.</speaker>
            <p>Male sit istis curis, quae te nobis adimunt. Quid imprecer istis negotiis, quae talem
              amicum nobis invident? Pessime sit isti febri, quae nos tam gravi desiderio torsit
              tui. Male pereat ista febris, te quidem incolumi.</p>
          </sp>
        </div>
      </div>
      <div
        n="4"
        type="colloquium">
        <head>Mandandi ac pollicendi</head>
        <p>Personae</p>
        <castList>
          <castItem>Iacobus</castItem>
          <castItem>Sapidus</castItem>
        </castList>
        <div
          n="1"
          type="topic">
          <sp>
            <speaker>Ia.</speaker>
            <p>Quaeso, ut haec res tibi cordi sit. Etiam atque etiam rogo, ut hoc negotium tibi sit
              curae. Hac in re velim, ut totum Sapidum exseras. Si me amas, causam hanc tractabis
              diligenter. Hac in re quaeso, ut advigiles. Curabis hanc rem mea causa diligenter. Si
              vere is es, quem semper esse te mihi persuasi, fac, ut sentiam hac in causa, quanti me
              facias.</p>
          </sp>
          <sp>
            <speaker>Sa.</speaker>
            <p>Desine; ego tibi hoc effectum reddam, et quidem propediem. Eventum praestare non
              possum: illud polliceor mihi nec fidem, nec studium defuturum. Curabo diligentius,
              quam si mea res ageretur: quanquam meam esse duco, quae sit amici. Faciam, ut in me
              quidvis desideres citius, quam fidem ac diligentiam. Tu fac, in utramque dormias
              aurem: ego tibi hoc confectum dabo. Tu quietus esto, in me recipio provinciam omnem.
              Gaudeo mihi datam occasionem, qua declarem animum in te meum. Equidem oratione nihil
              polliceor, sed re praestabo, quicquid est amici sinceri et ex animo bene volentis.
              Nolim te lactare vana spe. Illud efficiam ut dicas, hoc negotii mandatum amico.</p>
          </sp>
        </div>
        <div
          n="2"
          type="topic">
          <head>
            <emph>Successus</emph>
          </head>
          <sp>
            <speaker>Sa.</speaker>
            <p>Res successit opinione melius. Fortuna votis utriusque favit. Si fortuna, tibi
              nupsisset, non potuisset esse obsequentior. Res tua et ventis et amne secundo
              processit. Vicit etiam vota nostra fortunae faventis afflatus. Opinor, te litasse
              Rhamnusiae, cui sic ex sententia cadunt omnia. Plus impetravi, quam fuissem ausus
              optare. Ventis per omnia secundis hic cursus nobis peractus est. Res omnis cecidit ex
              sententia. Pulchre nobis cecidit haec alea. Opinor, volasse noctuam, adeo feliciter
              exiit nobis parum sapienter institutum.</p>
          </sp>
        </div>
        <div
          n="3"
          type="topic">
          <head>
            <emph>Gratiarum actio</emph>
          </head>
          <sp>
            <speaker>Ia.</speaker>
            <p>Equidem et gratiam habeo, et habiturus sum, quoad vivam, maximam. Pro isto tuo in me
              officio pares agere gratias vix possum, referre nequaquam. Video, quantum debeam tuo
              in me studio. Nihil miror; neque enim tu quicquam novi fecisti, et hoc magis debeo. De
              isthoc tuo in me officio amo te, mi Sapide, ut par est, maxime. Quod hac in causa
              praestiteris amicum minime aulicum, et habetur a me gratia, et semper habebitur. Quod
              meum negotium tibi cordi fuerit, amo te, et habeo gratiam. Isthoc officio gratiam
              inisti apud me maximam. Pergratum est, quod causam meam egeris bona fide. Ex omnibus
              officiis, quae tu plurima in me contulisti, hoc est longe gratissimum. Referre gratiam
              parem nequaquam possum: agere accuratius, inter nos supervacaneum sit: quod unum
              possum, habebo, dum vixero. Isthoc beneficio fateor, tibi me magnopere devinctum esse.
              Hoc nomine plus tibi debeo, quam unquam solvendo esse queam. Hoc beneficio arctius me
              tibi devinxisti, quam ut possim dissolvere. Obligatiorem me tibi reddidisti, quam ut
              nomen meum e tuo diario possim unquam expungere. Hoc officio me sic tuum reddidisti,
              ut nullum mancipium aeque sit in rebus heri sui. Hac re me tibi divinctiorem
              reddidisti, quam ut unquam aes alienum possim resolvere. Plurimis nominibus tibi
              debeo, sed non alio plus, quam hoc. Pro mediocribus beneficiis agendae sunt gratiae:
              hoc maius est, quam ut conveniat verbis gratias agere.</p>
          </sp>
          <p>
            <emph>Responsio</emph>
          </p>
          <sp>
            <speaker>Sa.</speaker>
            <p>Aufer mihi ista. Maior est nostra necessitudo, quam ut vel tu mihi, vel ego tibi pro
              ullo officio debeam gratias agere. Non contuli hoc in te beneficium, sed retuli. Mihi
              quidem abunde relatam gratiam arbitror, si gratum est, quod feci sedulo. Non est, cur
              mihi gratias agas, si pro tot tuis in me beneficiis non vulgaribus hoc officioli
              rependi. Equidem nihil laudis mereor: ingratissimus habendus, si defuissem amico.
              Quicquid est in rebus meis, quicquid mea cura praestari potest, hoc tam tuum esse
              ducito, quam id, quod est maxime tuum. Videor mihi beneficium accepisse, quod nostrum
              officium boni consulis. Pro tantillo officio mihi tam accurate gratias agis, quasi non
              multo maiora tibi debeam. Sibi bene facit, qui bene facit amico. Qui bene meretur de
              amico, non dat beneficium, sed foenerat. Si ex animo probas officium in te meum, fac
              utare saepius. Ita credam, tibi gratum esse, quod feci, si, quoties desiderabis operam
              meam, non roges, sed imperes, quod voles.</p>
          </sp>
        </div>
      </div>
      <div
        n="5"
        type="colloquium">
        <head>De votis temere susceptis</head>
        <p>Personae</p>
        <castList>
          <castItem>Arnoldus</castItem>
          <castItem>Cornelius</castItem>
        </castList>
        <sp>
          <speaker>Ar.</speaker>
          <p>Salve multum, Corneli, iam toto seculo desiderate.</p>
        </sp>
        <sp>
          <speaker>Co.</speaker>
          <p>Salve et tu sodalis exoptatissime.</p>
        </sp>
        <sp>
          <speaker>Ar.</speaker>
          <p>Iam desperabamus reditum tuum. Ubi tamdiu peregrinatus es?</p>
        </sp>
        <sp>
          <speaker>Co.</speaker>
          <p>Apud inferos.</p>
        </sp>
        <sp>
          <speaker>Ar.</speaker>
          <p>Non admodum veri dissimile dicis, adeo nobis redisti squalidus, macilentus, ac
            pallidus.</p>
        </sp>
        <sp>
          <speaker>Co.</speaker>
          <p>Imo ab Hierosolymis adsum tibi, non a profundis Manibus.</p>
        </sp>
        <sp>
          <speaker>Ar.</speaker>
          <p>Quis Deus, aut quis ventus te illuc adegit?</p>
        </sp>
        <sp>
          <speaker>Co.</speaker>
          <p>Quae res adigit alios innumeros.</p>
        </sp>
        <sp>
          <speaker>Ar.</speaker>
          <p>Stultitia, ni fallor.</p>
        </sp>
        <sp>
          <speaker>Co.</speaker>
          <p>Igitur hoc convicii non in me solum competet.</p>
        </sp>
        <sp>
          <speaker>Ar.</speaker>
          <p>Quid illic venabare?</p>
        </sp>
        <sp>
          <speaker>Co.</speaker>
          <p>Ut miser essem.</p>
        </sp>
        <sp>
          <speaker>Ar.</speaker>
          <p>Isthuc licebat domi. Estne illic, quod tu putes spectatu dignum?</p>
        </sp>
        <sp>
          <speaker>Co.</speaker>
          <p>Ut ingenue fatear tibi, propemodum nihil. Ostenduntur quaedam monumenta vetustatis,
            quorum mihi nihil non videbatur commentitium et excogitatum ad alliciendos simplices et
            credulos. Imo nec hoc arbitror illos certo scire, quo loco sita fuerit olim
          Hierosolyma.</p>
        </sp>
        <sp>
          <speaker>Ar.</speaker>
          <p>Quid igitur vidisti?</p>
        </sp>
        <sp>
          <speaker>Co.</speaker>
          <p>Magnam ubique barbariem.</p>
        </sp>
        <sp>
          <speaker>Ar.</speaker>
          <p>Nihilo sanctior redis?</p>
        </sp>
        <sp>
          <speaker>Co.</speaker>
          <p>Imo multis partibus deterior.</p>
        </sp>
        <sp>
          <speaker>Ar.</speaker>
          <p>Nummatior ergo?</p>
        </sp>
        <sp>
          <speaker>Co.</speaker>
          <p>Imo nudior leberide.</p>
        </sp>
        <sp>
          <speaker>Ar.</speaker>
          <p>An non poenitet igitur tam longinquae peregrinationis frustra susceptae?</p>
        </sp>
        <sp>
          <speaker>Co.</speaker>
          <p>Nec pudet, quia tam multos habeo stultitiae meae sodales: nec poenitet, quia frustra
            iam sit poenitere.</p>
        </sp>
        <sp>
          <speaker>Ar.</speaker>
          <p>Nihil ergo fructus refers e tam difficili peregrinatione?</p>
        </sp>
        <sp>
          <speaker>Co.</speaker>
          <p>Multum.</p>
        </sp>
        <sp>
          <speaker>Ar.</speaker>
          <p>Quid tandem?</p>
        </sp>
        <sp>
          <speaker>Co.</speaker>
          <p>Quia posthac vivam suavius.</p>
        </sp>
        <sp>
          <speaker>Ar.</speaker>
          <p>An quia iucundum est meminisse laborum actorum?</p>
        </sp>
        <sp>
          <speaker>Co.</speaker>
          <p>Est isthuc quidem nonnihil, sed non in hoc sunt omnia.</p>
        </sp>
        <sp>
          <speaker>Ar.</speaker>
          <p>Estne aliud praemium?</p>
        </sp>
        <sp>
          <speaker>Co.</speaker>
          <p>Est sane.</p>
        </sp>
        <sp>
          <speaker>Ar.</speaker>
          <p>Quod? effare.</p>
        </sp>
        <sp>
          <speaker>Co.</speaker>
          <p>Magna voluptate, quoties libebit, et ipse me afficiam, et alios, mentiendo, quoties
            itinerarium meum recitabo in conciliabulis aut in conviviis.</p>
        </sp>
        <sp>
          <speaker>Ar.</speaker>
          <p>Profecto non tu procul aberras a scopo.</p>
        </sp>
        <sp>
          <speaker>Co.</speaker>
          <p>Deinde non minus capiam voluptatis, quum alios audiam mentientes de rebus, quas nec
            audierunt unquam, nec viderunt. Idque faciunt tanta confidentia, ut, quum narrent
            Siculis gerris vaniora, tamen sibi etiam persuadeant, se vera loqui.</p>
        </sp>
        <sp>
          <speaker>Ar.</speaker>
          <p>Mira voluptas! Non omnino tibi periit oleum et opera, quod aiunt.</p>
        </sp>
        <sp>
          <speaker>Co.</speaker>
          <p>Imo hoc arbitror aliquanto consultius, quam quod faciunt isti, qui paullo pecunia
            conducti proficiscuntur in militiam, omnium scelerum scholam.</p>
        </sp>
        <sp>
          <speaker>Ar.</speaker>
          <p>Sed illiberalis est voluptas, ex mendaciis voluptatem capere.</p>
        </sp>
        <sp>
          <speaker>Co.</speaker>
          <p>Verum hoc aliquanto liberalius, quam obtrectatione vel delectare, vel delectari, aut
            alea tempus et rem perdere.</p>
        </sp>
        <sp>
          <speaker>Ar.</speaker>
          <p>Cogor equidem pedibus in tuam ire sententiam.</p>
        </sp>
        <sp>
          <speaker>Co.</speaker>
          <p>Verum est et alius fructus.</p>
        </sp>
        <sp>
          <speaker>Ar.</speaker>
          <p>Quis?</p>
        </sp>
        <sp>
          <speaker>Co.</speaker>
          <p>Si quis erit amicus egregie charus, affinis huic insaniae, eum admonebo, domi maneat;
            ut nautae solent, eiecti naufragio, monere navigaturos, quid periculi sit vitandum.</p>
        </sp>
        <sp>
          <speaker>Ar.</speaker>
          <p>Utinam mihi monitor adfuisses in tempore!</p>
        </sp>
        <sp>
          <speaker>Co.</speaker>
          <p>Quid? num similis morbus te quoque corripuit? Num afflavit et te huius mali
          contagium?</p>
        </sp>
        <sp>
          <speaker>Ar.</speaker>
          <p>Visi Romam et Compostellam.</p>
        </sp>
        <sp>
          <speaker>Co.</speaker>
          <p>Deum immortalem, quanto mihi solatio est, te contigisse stultitiae meae socium! Quae
            Pallas isthuc tibi misit in mentem?</p>
        </sp>
        <sp>
          <speaker>Ar.</speaker>
          <p>Non Pallas, sed ipsa Moria, praesertim quum domi haberem uxorem integra adhuc aetate,
            liberos aliquot, et familiam, quae pendebat ex me, et opera mea quotidiana alitur.</p>
        </sp>
        <sp>
          <speaker>Co.</speaker>
          <p>Oportuit fuisse seriae rei quippiam, quod te a charissimis tuis distraxerit. Narra
            obsecro.</p>
        </sp>
        <sp>
          <speaker>Ar.</speaker>
          <p>Pudet dicere.</p>
        </sp>
        <sp>
          <speaker>Co.</speaker>
          <p>Non apud me, qui, ut scis, eodem tenear malo.</p>
        </sp>
        <sp>
          <speaker>Ar.</speaker>
          <p>Compotabamus aliquot vicini. Ubi vitio incaluerat animus, erat, qui praedicabat, sibi
            esse in animo, salutare divum Iacobum: erat alter, qui divum Petrum. Illico non defuit
            unus aut alter, qui sponderent, se comites fore. Tandem visum est, ut omnes irent simul.
            Ego, ne viderer parum commodus compotor, pollicitus sum et ipse. Mox agitari coeptum,
            utro potius iremus, Romam, an Compostellam. Factum est senatusconsultum, ut bonis
            auspiciis utroque postridie proficisceremur omnes.</p>
        </sp>
        <sp>
          <speaker>Co.</speaker>
          <p>O grave decretum, dignius, quod vino inscriberetur, quam aeri.</p>
        </sp>
        <sp>
          <speaker>Ar.</speaker>
          <p>Ac mox ingens obambulat patera, quam ubi suo quisque ordine ebibisset, votum factum est
            inviolabile.</p>
        </sp>
        <sp>
          <speaker>Co.</speaker>
          <p>Nova religio; sed num omnibus contigit reditus incolumis?</p>
        </sp>
        <sp>
          <speaker>Ar.</speaker>
          <p>Omnibus, praeterquam tribus, quorum unus in profectione moriens, mandavit nobis, ut
            suis verbis salutem diceremus Petro et Iacobo. Alter periit Romae, iussitque, ut suo
            nomine salutaremus uxorem ac liberos. Tertium reliquimus Florentiae, valetudinis plane
            deploratae. Opinor iam esse apud superos.</p>
        </sp>
        <sp>
          <speaker>Co.</speaker>
          <p>Adeone pius erat?</p>
        </sp>
        <sp>
          <speaker>Ar.</speaker>
          <p>Imo nugator maximus.</p>
        </sp>
        <sp>
          <speaker>Co.</speaker>
          <p>Unde igitur isthuc suspicare?</p>
        </sp>
        <sp>
          <speaker>Ar.</speaker>
          <p>Quia peram habebat indulgentiis largissimis distentam.</p>
        </sp>
        <sp>
          <speaker>Co.</speaker>
          <p>Audio: sed iter est longum in coelum, nec satis, ut audio, tutum, ob latrunculos, qui
            obsident regionem a&#235;ris mediam.</p>
        </sp>
        <sp>
          <speaker>Ar.</speaker>
          <p>Verum: sed ille sat erat munitus diplomatibus.</p>
        </sp>
        <sp>
          <speaker>Co.</speaker>
          <p>Qua lingua descriptis?</p>
        </sp>
        <sp>
          <speaker>Ar.</speaker>
          <p>Romana.</p>
        </sp>
        <sp>
          <speaker>Co.</speaker>
          <p>In tuto est igitur?</p>
        </sp>
        <sp>
          <speaker>Ar.</speaker>
          <p>Est, Nisi forte incidat in genium aliquem, qui latine nesciat: tum esset illi redeundum
            Romam, et novum diploma impetrandum.</p>
        </sp>
        <sp>
          <speaker>Co.</speaker>
          <p>Bullae venduntur illic et mortuis?</p>
        </sp>
        <sp>
          <speaker>Ar.</speaker>
          <p>Maxime.</p>
        </sp>
        <sp>
          <speaker>Co.</speaker>
          <p>Sed interim illud mihi monendus es, ne quid effutias incogitantius: iam enin Corycaeis
            plena sunt omnia.</p>
        </sp>
        <sp>
          <speaker>Ar.</speaker>
          <p>Ego vero nihil elevo indulgentias, sed combibonis mei stultitiam rideo, qui quum esset
            alioqui nugator nugacissimus, salutis suae proram, ut aiunt, ac, puppim in membrana
            collocavit potius, quam in correctis affectibus. Sed quando fruemur illa voluptate, quam
            modo praedicabas? </p>
        </sp>
        <sp>
          <speaker>Co.</speaker>
          <p>Quum erit commodum, adornabimus compotatiunculam aliquam, vocabimus nostri ordinis
            homines, ibi certabimus mentiendo, nosque affatim mutuis mendaciis oblectabimus.</p>
        </sp>
        <sp>
          <speaker>Ar.</speaker>
          <p>Age fiat.</p>
        </sp>
      </div>
      <div
        n="6"
        type="colloquium">
        <head>De captandis sacerdotis</head>
        <p>Personae</p>
        <castList>
          <castItem>Pamphagus</castItem>
          <castItem>Cocles</castItem>
        </castList>
        <sp>
          <speaker>Pa.</speaker>
          <p>Aut parum prospiciunt oculi, aut Coclitem veterem compotorem meum video.</p>
        </sp>
        <sp>
          <speaker>Co.</speaker>
          <p>Imo nihil te fallunt oculi tui: vides sodalem ex animo tuum. Nulla cuiquam erat spes
            reditus tui, qui tot annos abfueris, ignaris omnibus quae te terrarum haberet regio. Sed
            unde? dic, quaeso.</p>
        </sp>
        <sp>
          <speaker>Pa.</speaker>
          <p>Ab antipodibus.</p>
        </sp>
        <sp>
          <speaker>Co.</speaker>
          <p>Imo ab insulis, opinor, Fortunatis.</p>
        </sp>
        <sp>
          <speaker>Pa.</speaker>
          <p>Gaudeo, quod agnoveris sodalem tuum: nam verebar, ne sic domum redirem, quemadmodum
            rediit Ulysses.</p>
        </sp>
        <sp>
          <speaker>Co.</speaker>
          <p>Quonam pacto rediit ille?</p>
        </sp>
        <sp>
          <speaker>Pa.</speaker>
          <p>Nec ab uxore est agnitus. Solus canis iam vetulus, mota cauda dominum agnovit.</p>
        </sp>
        <sp>
          <speaker>Co.</speaker>
          <p>Quot annos ille domo abfuerat?</p>
        </sp>
        <sp>
          <speaker>Pa.</speaker>
          <p>Viginti.</p>
        </sp>
        <sp>
          <speaker>Co.</speaker>
          <p>Tu plures abfuisti: nec tamen fefellit me tua facies. Sed quis isthuc narrat de
          Ulysse?</p>
        </sp>
        <sp>
          <speaker>Pa.</speaker>
          <p>Homerus.</p>
        </sp>
        <sp>
          <speaker>Co.</speaker>
          <p>Oh, ille, ut aiunt, pater est omnium fabularum. Fortassis uxor interim asciverat taurum
            alium, et idcirco non agnovit UIyssem suum.</p>
        </sp>
        <sp>
          <speaker>Pa.</speaker>
          <p>Imo nihil illa castius: sed Pallas addiderat Ulyssi senium, ne posset agnosci.</p>
        </sp>
        <sp>
          <speaker>Co.</speaker>
          <p>Qui tandem agnitus est?</p>
        </sp>
        <sp>
          <speaker>Pa.</speaker>
          <p>E tuberculo, quod habebat in digito pedis: id animadvertit nutrix iam admodum anus, dum
            illi pedes lavat.</p>
        </sp>
        <sp>
          <speaker>Co.</speaker>
          <p>O curiosam lamiam! Et tu miraris, si ego te agnovi ex isto tam insigni naso?</p>
        </sp>
        <sp>
          <speaker>Pa.</speaker>
          <p>Nihil me poenitet huius nasi.</p>
        </sp>
        <sp>
          <speaker>Co.</speaker>
          <p>Nec est, cur poeniteat, quum organum tibi sit ad res tam multas utile.</p>
        </sp>
        <sp>
          <speaker>Pa.</speaker>
          <p>Ad quas?</p>
        </sp>
        <sp>
          <speaker>Co.</speaker>
          <p>Primum ad exstinguendas lucernas erit cornu vice.</p>
        </sp>
        <sp>
          <speaker>Pa.</speaker>
          <p>Perge.</p>
        </sp>
        <sp>
          <speaker>Co.</speaker>
          <p>Deinde si quid hauriendum erit e cavo profundiore, fuerit loco promuscidis.</p>
        </sp>
        <sp>
          <speaker>Pa.</speaker>
          <p>Papae!</p>
        </sp>
        <sp>
          <speaker>Co.</speaker>
          <p>Si manus erunt occupatae, licebit uti vice paxilli.</p>
        </sp>
        <sp>
          <speaker>Pa.</speaker>
          <p>Etiamne amplius?</p>
        </sp>
        <sp>
          <speaker>Co.</speaker>
          <p>Conducet excitando foculo, si defuerit follis.</p>
        </sp>
        <sp>
          <speaker>Pa.</speaker>
          <p>Belle narras. Quid praeterea?</p>
        </sp>
        <sp>
          <speaker>Co.</speaker>
          <p>Si lumen officiat scribenti, praebebit umbraculum.</p>
        </sp>
        <sp>
          <speaker>Pa.</speaker>
          <p>Ha ha he: est praeterea, quod dicas?</p>
        </sp>
        <sp>
          <speaker>Co.</speaker>
          <p>In bello navali praebebit usum harpagonis.</p>
        </sp>
        <sp>
          <speaker>Pa.</speaker>
          <p>Quid in bello terrestri?</p>
        </sp>
        <sp>
          <speaker>Co.</speaker>
          <p>Erit loco clypei.</p>
        </sp>
        <sp>
          <speaker>Pa.</speaker>
          <p>Quid deinde?</p>
        </sp>
        <sp>
          <speaker>Co.</speaker>
          <p>Findendis lignis erit cuneus.</p>
        </sp>
        <sp>
          <speaker>Pa.</speaker>
          <p>Probe.</p>
        </sp>
        <sp>
          <speaker>Co.</speaker>
          <p>Si praeconem agas, erit tuba: si classicum canas, cornu: si fodias, ligo: si metas,
            falx: si naviges, ancora: in popina fuerit fuscina: in piscando hamus.</p>
        </sp>
        <sp>
          <speaker>Pa.</speaker>
          <p>O me felicem! Nesciebam me circumferre tam ad multa conducibilem supellectilem.</p>
        </sp>
        <sp>
          <speaker>Co.</speaker>
          <p>Sed quis interim terrarum angulus te habuit?</p>
        </sp>
        <sp>
          <speaker>Pa.</speaker>
          <p>Roma.</p>
        </sp>
        <sp>
          <speaker>Co.</speaker>
          <p>At qui fieri potuit, ut in tanta luce nemo te sciret vivum?</p>
        </sp>
        <sp>
          <speaker>Pa.</speaker>
          <p>Imo nusquam magis latent boni viri; adeo, ut saepe clarissima luce neminem videas in
            frequenti foro.</p>
        </sp>
        <sp>
          <speaker>Co.</speaker>
          <p>Redis igitur nobis onustus sacerdotiis.</p>
        </sp>
        <sp>
          <speaker>Pa.</speaker>
          <p>Venatus equidem sum sedulo: at parum favit Delia. Nam complures illic piscantur hamo,
            quod dici solet, aureo.</p>
        </sp>
        <sp>
          <speaker>Co.</speaker>
          <p>Stultum piscandi genus.</p>
        </sp>
        <sp>
          <speaker>Pa.</speaker>
          <p>Et tamen pulchre succedit nonnullis. Sed non omnibus feliciter cadit haec alea.</p>
        </sp>
        <sp>
          <speaker>Co.</speaker>
          <p>An non insigniter stulti sunt, qui plumbum commutant auro?</p>
        </sp>
        <sp>
          <speaker>Pa.</speaker>
          <p>Sed non intelligis, in plumbo sacro venas auri subesse.</p>
        </sp>
        <sp>
          <speaker>Co.</speaker>
          <p>Quid igitur? redisti nobis nihil aliud, quam Pamphagus?</p>
        </sp>
        <sp>
          <speaker>Pa.</speaker>
          <p>Non.</p>
        </sp>
        <sp>
          <speaker>Co.</speaker>
          <p>Quid igitur?</p>
        </sp>
        <sp>
          <speaker>Pa.</speaker>
          <p>Lupus hians.</p>
        </sp>
        <sp>
          <speaker>Co.</speaker>
          <p>Felicius redeunt, qui asini redeunt, sacerdotiorum sarcina graves. Cur mavis
            sacerdotium, quam uxorem?</p>
        </sp>
        <sp>
          <speaker>Pa.</speaker>
          <p>Quia mihi placet otium. Arridet Epicurea vita.</p>
        </sp>
        <sp>
          <speaker>Co.</speaker>
          <p>At mea sententia suavius vivunt, quibus est lepida puella domi, quam complectantur,
            quoties libet.</p>
        </sp>
        <sp>
          <speaker>Pa.</speaker>
          <p>Sed adde, nonnunquam quum non libet. Amo voluptatem perpetuam. Qui ducit uxorem, uno
            mense felix est: cui contingit optimum sacerdotium, in omnem usque vitam fruitur
          gaudio.</p>
        </sp>
        <sp>
          <speaker>Co.</speaker>
          <p>Sed tristis est solitudo: adeo ut nec Adam suaviter victurus fuerit in Paradiso, nisi
            Deus illi adiunxisset Evam.</p>
        </sp>
        <sp>
          <speaker>Pa.</speaker>
          <p>Non deerit Eva, cui sit opulentum sacerdotium.</p>
        </sp>
        <sp>
          <speaker>Co.</speaker>
          <p>Sed voluptas non est voluptas, quae cum mala fama, malaque conscientia coniuncta
          est.</p>
        </sp>
        <sp>
          <speaker>Pa.</speaker>
          <p>Verum dicis: et idcirco mihi in animo est, confabulatione librorum solitudinis taedium
            fallere.</p>
        </sp>
        <sp>
          <speaker>Co.</speaker>
          <p>Istis quidem sodalibus nihil iucundius. Sed redisne ad tuam piscationem?</p>
        </sp>
        <sp>
          <speaker>Pa.</speaker>
          <p>Redeo, si liceat parare novam escam.</p>
        </sp>
        <sp>
          <speaker>Co.</speaker>
          <p>Aureamne, an argenteam?</p>
        </sp>
        <sp>
          <speaker>Pa.</speaker>
          <p>Utramlibet.</p>
        </sp>
        <sp>
          <speaker>Co.</speaker>
          <p>Bono animo es; pater suppeditabit.</p>
        </sp>
        <sp>
          <speaker>Pa.</speaker>
          <p>Nihil illo tenacius. Nec crediturus est denuo, quum intellexerit, mihi sortem etiam
            perisse.</p>
        </sp>
        <sp>
          <speaker>Co.</speaker>
          <p>Verum ista lex est aleae.</p>
        </sp>
        <sp>
          <speaker>Pa.</speaker>
          <p>Sed ille non delectatur hac alea.</p>
        </sp>
        <sp>
          <speaker>Co.</speaker>
          <p>Si pernegabit ille, commonstrabo tibi, unde possis quantum voles pecuniae sumere.</p>
        </sp>
        <sp>
          <speaker>Pa.</speaker>
          <p>Tu vero mihi voluptatem narras: age monstra; iam cor mihi salit.</p>
        </sp>
        <sp>
          <speaker>Co.</speaker>
          <p>In promptu est.</p>
        </sp>
        <sp>
          <speaker>Pa.</speaker>
          <p>Nactus es thesaurum aliquem?</p>
        </sp>
        <sp>
          <speaker>Co.</speaker>
          <p>Si nactus essem, mihi nactus essem, non tibi.</p>
        </sp>
        <sp>
          <speaker>Pa.</speaker>
          <p>Si queam corradere centum ducatos, revixerit spes.</p>
        </sp>
        <sp>
          <speaker>Co.</speaker>
          <p>At ego tibi commonstro, unde possis haurire centum millia.</p>
        </sp>
        <sp>
          <speaker>Pa.</speaker>
          <p>Quin tu igitur me beas? Ne diutius eneca. Dic, unde?</p>
        </sp>
        <sp>
          <speaker>Co.</speaker>
          <p>Ex asse Budaei. Illic reperias innumeras myriades, sive auream malis monetam, sive
            argenteam.</p>
        </sp>
        <sp>
          <speaker>Pa.</speaker>
          <p>Abi, quo dignus es, cum tuo ioco. Illinc tibi resolvam, quod debuero pecuniae.</p>
        </sp>
        <sp>
          <speaker>Co.</speaker>
          <p>Resolves, sed quod illinc tibi numeraro.</p>
        </sp>
        <sp>
          <speaker>Pa.</speaker>
          <p>Age, novi nasum tuum.</p>
        </sp>
        <sp>
          <speaker>Co.</speaker>
          <p>At mihi prae te nasus est nullus.</p>
        </sp>
        <sp>
          <speaker>Pa.</speaker>
          <p>Imo nihil te nasutius. Nihil es nisi nasus. Ludis in re seria. Hac in re ringi possim
            citius, quam ridere. Res gravior est, quam ut ridere libeat. Tu si hic esses, non
            luderes. Sum tibi ludibrio. Illudis mihi, et illudis me. Ioco me tractas in re neutiquam
            iocosa.</p>
        </sp>
        <sp>
          <speaker>Co.</speaker>
          <p>Minime rideo: id, quod res est, dico. Non rideo quidem; imo rem ipsam dico. Serio
            loquor. Ex animo loquor. Simpliciter loquor. Vera loquor.</p>
        </sp>
        <sp>
          <speaker>Pa.</speaker>
          <p>Ita tibi semper stet in capite pileum, ut ista tu simpliciter loqueris. Sed cesso abire
            domum, cogniturus, quo statu sint illic omnia?</p>
        </sp>
        <sp>
          <speaker>Co.</speaker>
          <p>Offendes nova permulta.</p>
        </sp>
        <sp>
          <speaker>Pa.</speaker>
          <p>Credo; sed utinam omnia ex animi sententia.</p>
        </sp>
        <sp>
          <speaker>Co.</speaker>
          <p>Isthuc optare licet omnibus; sed hactenus obtigit nemini.</p>
        </sp>
        <sp>
          <speaker>Pa.</speaker>
          <p>Hoc quoque commoditatis adferet utrique nostrum sua peregrinatio, quod dulcior erit
            posthac domus.</p>
        </sp>
        <sp>
          <speaker>Co.</speaker>
          <p>Nescio: nam video, quosdam septies illo recurrere. Adeo scabies illa sine fine solet
            prurire, si quem semel invaserit.</p>
        </sp>
      </div>
      <div
        n="7"
        type="colloquium">
        <head>Militis confessio</head>
        <p>Personae</p>
        <castList>
          <castItem>Hanno</castItem>
          <castItem>Thrasymachus</castItem>
        </castList>
        <sp>
          <speaker>Ha.</speaker>
          <p>Unde redis nobis Vulcanus, qui Mercurius hinc abieras nobis?</p>
        </sp>
        <sp>
          <speaker>Th.</speaker>
          <p>Quos Vulcanos aut quos Mercurios mihi narras?</p>
        </sp>
        <sp>
          <speaker>Ha.</speaker>
          <p>Quia alatus videbare quum abires, nunc claudicas.</p>
        </sp>
        <sp>
          <speaker>Th.</speaker>
          <p>Sic a bello rediri solet.</p>
        </sp>
        <sp>
          <speaker>Ha.</speaker>
          <p>Quid tibi cum bello, homo quovis dama fugacior?</p>
        </sp>
        <sp>
          <speaker>Th.</speaker>
          <p>Spes praedae reddiderat fortem.</p>
        </sp>
        <sp>
          <speaker>Ha.</speaker>
          <p>Multum igitur refers manubiarum?</p>
        </sp>
        <sp>
          <speaker>Th.</speaker>
          <p>Imo zonam inanem.</p>
        </sp>
        <sp>
          <speaker>Ha.</speaker>
          <p>Tanto minus gravare sarcina.</p>
        </sp>
        <sp>
          <speaker>Th.</speaker>
          <p>Atqui sceleribus onustus redeo.</p>
        </sp>
        <sp>
          <speaker>Ha.</speaker>
          <p>Gravis profecto sarcina, si verum dicit Propheta, qui peccatum appellat plumbum.</p>
        </sp>
        <sp>
          <speaker>Th.</speaker>
          <p>Plus illic scelerum et vidi, et patravi, quam unquam antehac in omni vita.</p>
        </sp>
        <sp>
          <speaker>Ha.</speaker>
          <p>Ecquid igitur arridet vita militaris?</p>
        </sp>
        <sp>
          <speaker>Th.</speaker>
          <p>Nihil neque scelestius, neque calamitosius.</p>
        </sp>
        <sp>
          <speaker>Ha.</speaker>
          <p>Quid igitur in mentem venit istis, qui nummo conducti, nonnulli gratis, currunt ad
            bellum, non aliter quam ad convivium?</p>
        </sp>
        <sp>
          <speaker>Th.</speaker>
          <p>Ego nihil aliud coniectare possim, quam illos agi malis furiis, seseque totos malo
            daemoni ac miseriae devovisse, nec aliud, quam hic manes suos anticipare.</p>
        </sp>
        <sp>
          <speaker>Ha.</speaker>
          <p>Ita quidem videtur. Nam ad res honestas vix ullo pretio conduci queant. Sed expone
            nobis, quomodo gestum sit praelium, et utro sese inclinarit victoria.</p>
        </sp>
        <sp>
          <speaker>Th.</speaker>
          <p>Tantus erat strepitus, tumultus, tubarum bombi, cornuum tonitrua, hinnitus equorum,
            clamor virorum, ut neque videre potuerim, quid gereretur, adeo ut vix scirem ubi essem
            ipse.</p>
        </sp>
        <sp>
          <speaker>Ha.</speaker>
          <p>Unde igitur ceteri, qui ex bello veniunt, sic depingunt singula, quid quisque dixerit
            aut gesserit, quasi nusquam non adfuissent otiosi spectatores?</p>
        </sp>
        <sp>
          <speaker>Th.</speaker>
          <p>Ego credo, istos mentiri splendide. In tentorio meo quid gestum sit, scio: quid in
            praelio, prorsus ignoro.</p>
        </sp>
        <sp>
          <speaker>Ha.</speaker>
          <p>An ne hoc quidem scis, unde tibi venerit claudicatio?</p>
        </sp>
        <sp>
          <speaker>Th.</speaker>
          <p>Vix, ita me Mavors posthac male amet: suspicor aut saxo, aut equi calce laesum
          genu.</p>
        </sp>
        <sp>
          <speaker>Ha.</speaker>
          <p>At ego scio.</p>
        </sp>
        <sp>
          <speaker>Th.</speaker>
          <p>Scis? an tibi narravit aliquis?</p>
        </sp>
        <sp>
          <speaker>Ha.</speaker>
          <p>Non, sed divino.</p>
        </sp>
        <sp>
          <speaker>Th.</speaker>
          <p>Dic igitur.</p>
        </sp>
        <sp>
          <speaker>Ha.</speaker>
          <p>Quum fugeres pavidus, collapsus humi offendisti in silicem.</p>
        </sp>
        <sp>
          <speaker>Th.</speaker>
          <p>Dispeream, nisi rem acu tetigisti. Adeo verisimile est, quod divinasti.</p>
        </sp>
        <sp>
          <speaker>Ha.</speaker>
          <p>Abi domum, et uxori narra tuas victorias.</p>
        </sp>
        <sp>
          <speaker>Th.</speaker>
          <p>Illa mihi occinet haud suave encomium, qui nudus redeam.</p>
        </sp>
        <sp>
          <speaker>Ha.</speaker>
          <p>Sed unde restitues, quod rapuisti?</p>
        </sp>
        <sp>
          <speaker>Th.</speaker>
          <p>Iam pridem restitui.</p>
        </sp>
        <sp>
          <speaker>Ha.</speaker>
          <p>Cui?</p>
        </sp>
        <sp>
          <speaker>Th.</speaker>
          <p>Scortis, oenopolis, et iis, qui me vicerunt alea.</p>
        </sp>
        <sp>
          <speaker>Ha.</speaker>
          <p>Satis militariter. Par est, ut quod male partum est, peius dispereat. Verum a
            sacrilegiis, opinor, temperatum est.</p>
        </sp>
        <sp>
          <speaker>Th.</speaker>
          <p>Imo illic erat sacrum nihil. Nec profanis parcitum est, nec fanis.</p>
        </sp>
        <sp>
          <speaker>Ha.</speaker>
          <p>Quo pacto sarcies?</p>
        </sp>
        <sp>
          <speaker>Th.</speaker>
          <p>Negant oportere sarciri, quod in bello commissum sit: iure fit, quod illic fit.</p>
        </sp>
        <sp>
          <speaker>Ha.</speaker>
          <p>Iure belli fortassis.</p>
        </sp>
        <sp>
          <speaker>Th.</speaker>
          <p>Tenes.</p>
        </sp>
        <sp>
          <speaker>Ha.</speaker>
          <p>At istud ius summa est iniuria. Te non patriae pietas, sed praedae spes pertraxit in
            bellum.</p>
        </sp>
        <sp>
          <speaker>Th.</speaker>
          <p>Fateor, et arbitror paucos illuc ire sanctiore proposito.</p>
        </sp>
        <sp>
          <speaker>Ha.</speaker>
          <p>Est aliquid insanire cum multis.</p>
        </sp>
        <sp>
          <speaker>Th.</speaker>
          <p>Concionator e suggesto pronunciavit, bellum esse iustum.</p>
        </sp>
        <sp>
          <speaker>Ha.</speaker>
          <p>Suggestum illud non solet mentiri. Sed ut iustum sit principi, non continuo iustum est
            tibi.</p>
        </sp>
        <sp>
          <speaker>Th.</speaker>
          <p>Audivi ex Rabbinis, quod licet sua cuique arte vivere.</p>
        </sp>
        <sp>
          <speaker>Ha.</speaker>
          <p>Praeclara ars, incendere domos, diripere templa, violare sacras virgines, spoliare
            miseros, occidere innoxios.</p>
        </sp>
        <sp>
          <speaker>Th.</speaker>
          <p>Lanii conducuntur ad mactandum bovem; cur nostra ars reprehenditur, quod conducimur ad
            mactandos homines?</p>
        </sp>
        <sp>
          <speaker>Ha.</speaker>
          <p>Non eras sollicitus, quonam esset migratura anima tua, si contigisset in bello
          cadere?</p>
        </sp>
        <sp>
          <speaker>Th.</speaker>
          <p>Non admodum. Bona spes habebat animum meum. Nam divae Barbarae me semel
          commendaram.</p>
        </sp>
        <sp>
          <speaker>Ha.</speaker>
          <p>Receperat illa tutelam tui?</p>
        </sp>
        <sp>
          <speaker>Th.</speaker>
          <p>Sic mihi visa est annuere capite aliquantulum.</p>
        </sp>
        <sp>
          <speaker>Ha.</speaker>
          <p>Quando isthuc tibi visum est? mane?</p>
        </sp>
        <sp>
          <speaker>Th.</speaker>
          <p>Non, sed a coena.</p>
        </sp>
        <sp>
          <speaker>Ha.</speaker>
          <p>Sed tum, ut arbitror, etiam arbores tibi visae sunt ambulare.</p>
        </sp>
        <sp>
          <speaker>Th.</speaker>
          <p>Ut hic divinat omnia! sed praecipua spes erat in divo Christophoro, cuius imaginem
            quotidie contemplabar.</p>
        </sp>
        <sp>
          <speaker>Ha.</speaker>
          <p>In tentoriis? Unde illic divi?</p>
        </sp>
        <sp>
          <speaker>Th.</speaker>
          <p>Carbone pinxeramus illum in velo.</p>
        </sp>
        <sp>
          <speaker>Ha.</speaker>
          <p>Nimirum haudquaquam ficulnum, ut aiunt, praesidium erat carbonarius ille Christophorus.
            Sed extra iocum; non video qui possis expiari a tantis flagitiis, nisi te conferas
            Romam.</p>
        </sp>
        <sp>
          <speaker>Th.</speaker>
          <p>Imo novi viam breviorem.</p>
        </sp>
        <sp>
          <speaker>Ha.</speaker>
          <p>Quam?</p>
        </sp>
        <sp>
          <speaker>Th.</speaker>
          <p>Ibo ad Dominicales; illic paullo transigam cum commissariis.</p>
        </sp>
        <sp>
          <speaker>Ha.</speaker>
          <p>Etiam de sacrilegiis?</p>
        </sp>
        <sp>
          <speaker>Th.</speaker>
          <p>Etiam si Christum ipsum spoliassem, ac decollassem etiam; tam largas habent
            indulgentias, et auctoritatem componendi.</p>
        </sp>
        <sp>
          <speaker>Ha.</speaker>
          <p>Bene habet, si vestram compositionem Deus ratam habuerit.</p>
        </sp>
        <sp>
          <speaker>Th.</speaker>
          <p>Imo magis metuo, ne diabolus non habeat ratam. Nam Deus natura placabilis est.</p>
        </sp>
        <sp>
          <speaker>Ha.</speaker>
          <p>Quem tibi sacerdotem deliges?</p>
        </sp>
        <sp>
          <speaker>Th.</speaker>
          <p>Cui cognovero quam minimum esse frontis ac bonae mentis.</p>
        </sp>
        <sp>
          <speaker>Ha.</speaker>
          <p>Ne non habeant similes labra lactucas. Ab illo purus abibis ad corpus dominicum?</p>
        </sp>
        <sp>
          <speaker>Th.</speaker>
          <p>Quid ni? Posteaquam semel effudero sentinam in illius cucullam, ego me exoneravero
            sarcina: ipse viderit, qui absolvit.</p>
        </sp>
        <sp>
          <speaker>Ha.</speaker>
          <p>Qui scis, an absolvat?</p>
        </sp>
        <sp>
          <speaker>Th.</speaker>
          <p>Scio.</p>
        </sp>
        <sp>
          <speaker>Ha.</speaker>
          <p>Quonam indicio?</p>
        </sp>
        <sp>
          <speaker>Th.</speaker>
          <p>Quia manus imponit capiti, admurmurans, nescio quid.</p>
        </sp>
        <sp>
          <speaker>Ha.</speaker>
          <p>Quid si reddat tibi omnia peccata tua, quum manum imponit, haec admurmurans: absolvo
            te, ab omnibus benefactis, quae nulla in te comperio, et restituo te tuis moribus,
            talemque dimitto, qualem accepi?</p>
        </sp>
        <sp>
          <speaker>Th.</speaker>
          <p>Viderit ille, quid dicat: mihi satis est, quod me credo absolutum.</p>
        </sp>
        <sp>
          <speaker>Ha.</speaker>
          <p>Sed isthuc tuo periculo credis. Fortasse non fuerit satis Deo, cui debes.</p>
        </sp>
        <sp>
          <speaker>Th.</speaker>
          <p>Unde tu mihi obvius, qui mihi conscientiam e serena nubilam redderes?</p>
        </sp>
        <sp>
          <speaker>Ha.</speaker>
          <p>Felix occursus. Bona avis est obvius amicus, qui bene moneat.</p>
        </sp>
        <sp>
          <speaker>Th.</speaker>
          <p>Nescio quam bona, certe parum suavis.</p>
        </sp>
      </div>
      <div
        n="8"
        type="colloquium">
        <head>Herilia iussa</head>
        <p>Personae</p>
        <castList>
          <castItem>Rabinus</castItem>
          <castItem>Syrus</castItem>
        </castList>
        <sp>
          <speaker>Ra.</speaker>
          <p>Heus, heus furcifer, iamdudum raucesco clamore, nec tu tamen expergisceris: videre mihi
            vel cum gliribus certare posse. Aut ocyus surge, aut ego tibi fuste somnum istum
            excutiam. Quando crapulam hesternam edormieris? Non te pudet, somnium hominis, in multam
            lucem stertere? Qui frugi sunt famuli, solent exortum solis antevertere, curareque, ut
            herus surgens reperiat omnia parata. Ut aegre divellitur a nido tepefacto cuculus! Dum
            scalpit caput, dum distendit nervos, dum oscitat, tota abit hora.</p>
        </sp>
        <sp>
          <speaker>Sy.</speaker>
          <p>Vixdum diluxit.</p>
        </sp>
        <sp>
          <speaker>Ra.</speaker>
          <p>Credo; tibi. Nam tuis oculis adhuc multa nox est. Tibi nox adhuc est concubia.</p>
        </sp>
        <sp>
          <speaker>Sy.</speaker>
          <p>Quid me iubes facere?</p>
        </sp>
        <sp>
          <speaker>Ra.</speaker>
          <p>Fac, ut luceat foculus: verre pileum ac pallium: exterge calceos et crepidas. Inversas
            caligas primum intus purga scopis, mox foris. Deinde suffitum aliquem facito purgando
            a&#235;ri. Accende lucernam. Muta mihi lineum indusium, ac ad ignem fumi expertem
            sicca lotum.</p>
        </sp>
        <sp>
          <speaker>Sy.</speaker>
          <p>Fiet.</p>
        </sp>
        <sp>
          <speaker>Ra.</speaker>
          <p>Atqui move te ocius. Iam haec fecisse oportuit.</p>
        </sp>
        <sp>
          <speaker>Sy.</speaker>
          <p>Moveo.</p>
        </sp>
        <sp>
          <speaker>Ra.</speaker>
          <p>Video; sed nihil promoves. Ut incedit testudo!</p>
        </sp>
        <sp>
          <speaker>Sy.</speaker>
          <p>Non possum simul sorbere et flare.</p>
        </sp>
        <sp>
          <speaker>Ra.</speaker>
          <p>Etiam sententias loqueris, carnifex? Tolle matulam. Compone lecti stragulas, revolve
            cortinas. Verre pavimentum. Verre solum cubiculi. Adfer aquam lavandis manibus. Quid
            cessas, asine? Annus est, priusquam accendas candelam.</p>
        </sp>
        <sp>
          <speaker>Sy.</speaker>
          <p>Vix reperio scintillam ignis.</p>
        </sp>
        <sp>
          <speaker>Ra.</speaker>
          <p>Sic heri condidisti.</p>
        </sp>
        <sp>
          <speaker>Sy.</speaker>
          <p>Nec follem habeo.</p>
        </sp>
        <sp>
          <speaker>Ra.</speaker>
          <p>Ut responsat nebulo! quasi qui te habeat, careat folle.</p>
        </sp>
        <sp>
          <speaker>Sy.</speaker>
          <p>Quam imperiosum habeo dominum! vix huius iussis decem expediti famuli fecerint
          satis.</p>
        </sp>
        <sp>
          <speaker>Ra.</speaker>
          <p>Quid ais, cessator?</p>
        </sp>
        <sp>
          <speaker>Sy.</speaker>
          <p>Nihil; omnia recte.</p>
        </sp>
        <sp>
          <speaker>Ra.</speaker>
          <p>Non ego te audio murmurantem?</p>
        </sp>
        <sp>
          <speaker>Sy.</speaker>
          <p>Equidem precor.</p>
        </sp>
        <sp>
          <speaker>Ra.</speaker>
          <p>Credo, Pater noster inversum. Precationem, opinor, dominicam praepostere. Quid gannis
            de imperio?</p>
        </sp>
        <sp>
          <speaker>Sy.</speaker>
          <p>Precor tibi, ut fias imperator.</p>
        </sp>
        <sp>
          <speaker>Ra.</speaker>
          <p>Et ego tibi, ut fias homo ex caudice. Sequere me ad templum usque. Mox domum recurrito,
            lectos concinnato. Haec confusa, suo quaeque loco digerito. Fac, ut niteat tota domus.
            Matulam defricato. Haec sordida submoveto ab oculis; fortassis invisent me quidam
            aulici. Si quid sensero praetermissum, vapulabis largiter.</p>
        </sp>
        <sp>
          <speaker>Sy.</speaker>
          <p>Hic sane novi benignitatem tuam.</p>
        </sp>
        <sp>
          <speaker>Ra.</speaker>
          <p>Proinde cave, si sapis.</p>
        </sp>
        <sp>
          <speaker>Sy.</speaker>
          <p>At interim de prandio nulla mentio.</p>
        </sp>
        <sp>
          <speaker>Ra.</speaker>
          <p>Vah, ut hic mentem habet furcifer! Non prandeo domi. Itaque sub horam decimam ad me
            transcurrito, adducturus me eo, ubi sum pransurus.</p>
        </sp>
        <sp>
          <speaker>Sy.</speaker>
          <p>Tibi quidem prospectum, sed hic interim nihil est, quod edam.</p>
        </sp>
        <sp>
          <speaker>Ra.</speaker>
          <p>Si non est quod edas, est quod esurias.</p>
        </sp>
        <sp>
          <speaker>Sy.</speaker>
          <p>Nemo fit esuriendo satur.</p>
        </sp>
        <sp>
          <speaker>Ra.</speaker>
          <p>Est panis.</p>
        </sp>
        <sp>
          <speaker>Sy.</speaker>
          <p>Est, sed ater et furfuraceus.</p>
        </sp>
        <sp>
          <speaker>Ra.</speaker>
          <p>Delicias hominis! Te quidem foenum esse oportuit, si pabulum detur te dignum. An
            postulas, ut te asinum tantum placentis saginem? Si fastidis panem citra opsonium, adde
            porrum, aut, si mavis, cepe.</p>
        </sp>
        <div
          n="1"
          type="topic">
          <head>
            <emph>Alia</emph>
          </head>
          <sp>
            <speaker>Ra.</speaker>
            <p>Est tibi abeundum in forum.</p>
          </sp>
          <sp>
            <speaker>Sy.</speaker>
            <p>Tam procul?</p>
          </sp>
          <sp>
            <speaker>Ra.</speaker>
            <p>Non sunt nisi sex passus; tibi pigro sunt bis mille. Consulam autem tuae pigritiae.
              Eadem legatione multa conficies negotia: tu supputa in digitos, ut memineris. Primum
              deflectes ad vestiarium, ac thoracem undulatum, si iam perfectus est, ab eo recipies.
              Hic quaeres Cornelium veredarium. Is plerumque est in Cervo; ibi potitat. Rogabis, si
              quid habet literarum ad me, et ad quem diem sit profecturus. Deinde convenies
              mercatorem pannarium: rogabis meis verbis, ne quid sollicitus sit, quod pecuniam non
              miserim ad diem praescriptum; numerabitur propediem.</p>
          </sp>
          <sp>
            <speaker>Sy.</speaker>
            <p>Quando? ad Calendas Graecas</p>
          </sp>
          <sp>
            <speaker>Ra.</speaker>
            <p>Rides ganeo; imo ante Calendas Martias. In reditu deflectes ad laevam, et ex
              bibliopolis disces, si quid advectum sit novorum libellorum e Germania. Cognosce qui
              sint, et quanti venales. Post haec rogabis Goclenium, ut mihi dignetur esse conviva,
              alioqui coenaturo soli.</p>
          </sp>
          <sp>
            <speaker>Sy.</speaker>
            <p>Etiam convivas vocas? non habes domi, unde vel murem pascas.</p>
          </sp>
          <sp>
            <speaker>Ra.</speaker>
            <p>Proinde tu, confectis ceteris, abi ad macellum, et eme nobis armum ovillum: eum
              curabis eleganter assum. Audin' haec?</p>
          </sp>
          <sp>
            <speaker>Sy.</speaker>
            <p>Plura quam vellem.</p>
          </sp>
          <sp>
            <speaker>Ra.</speaker>
            <p>At vide, ut memineris.</p>
          </sp>
          <sp>
            <speaker>Sy.</speaker>
            <p>Vix potero dimidium.</p>
          </sp>
          <sp>
            <speaker>Ra.</speaker>
            <p>Etiam hic stas, cessator? Iam redisse oportuit.</p>
          </sp>
          <sp>
            <speaker>Sy.</speaker>
            <p>Quis possit unus tot rebus obeundis sufficere? Deduco ac reduco, sum illi a scopis, a
              matula, a pedibus, a manibus, a poculis, a libellis, a rationibus, a iurgiis, a
              legationibus postremo non videor illi sat occupatus, nisi sim et coquus.</p>
          </sp>
        </div>
        <div
          n="2"
          type="topic">
          <head>
            <emph>Alia</emph>
          </head>
          <sp>
            <speaker>Ra.</speaker>
            <p>Profer ocreas: nam equitandum est.</p>
          </sp>
          <sp>
            <speaker>Sy.</speaker>
            <p>En adsunt.</p>
          </sp>
          <sp>
            <speaker>Ra.</speaker>
            <p>Probe quidem abs te curatae: totae albent situ. Opinor nec extersas, nec unctas hoc
              anno, adeo rigent prae siccitate. Exterge subuvido panno: mox unge ad ignem
              diligenter, ac macera, donec mollescant.</p>
          </sp>
          <sp>
            <speaker>Sy.</speaker>
            <p>Curabitur.</p>
          </sp>
          <sp>
            <speaker>Ra.</speaker>
            <p>Ubi calcaria?</p>
          </sp>
          <sp>
            <speaker>Sy.</speaker>
            <p>Adsunt.</p>
          </sp>
          <sp>
            <speaker>Ra.</speaker>
            <p>Verum, sed obducta rubigine. Ubi frenum et ephippia?</p>
          </sp>
          <sp>
            <speaker>Sy.</speaker>
            <p>Sunt in promptu.</p>
          </sp>
          <sp>
            <speaker>Ra.</speaker>
            <p>Vide, ne quid desit, aut ne quid ruptum, aut mox rumpendum, ne quid nobis sit in
              mora, quum erimus in cursu. Propera ad sellarium, et hoc lorum cura sarciendum.
              Reversus inspice soleas sive calceos equorum, num qui clavi desint, aut vacillent.
              Quam macilenti sunt equi, quamque strigosi! Quoties absterges aut pectis illos in
              anno?</p>
          </sp>
          <sp>
            <speaker>Sy.</speaker>
            <p>Imo quotidie.</p>
          </sp>
          <sp>
            <speaker>Ra.</speaker>
            <p>Nimirum res ipsa loquitur. Ieiunant, opinor, nonnunquam totum triduum.</p>
          </sp>
          <sp>
            <speaker>Sy.</speaker>
            <p>Minime.</p>
          </sp>
          <sp>
            <speaker>Ra.</speaker>
            <p>Negas tu quidem, sed aliud dicturi sint equi, si loqui liceat: quanquam satis
              loquuntur ipsa macie.</p>
          </sp>
          <sp>
            <speaker>Sy.</speaker>
            <p>Curo sedulo.</p>
          </sp>
          <sp>
            <speaker>Ra.</speaker>
            <p>Cur igitur tu habitior equis?</p>
          </sp>
          <sp>
            <speaker>Sy.</speaker>
            <p>Quia non pascor foeno.</p>
          </sp>
          <sp>
            <speaker>Ra.</speaker>
            <p>Hoc igitur restat. Adorna manticam celeriter.</p>
          </sp>
          <sp>
            <speaker>Sy.</speaker>
            <p>Fiet.</p>
          </sp>
        </div>
      </div>
      <div
        n="9"
        type="colloquium">
        <head>Monitoria paedagogica</head>
        <p>Personae</p>
        <castList>
          <castItem>Paedagogus</castItem>
          <castItem>Puer</castItem>
        </castList>
        <sp>
          <speaker>Pae.</speaker>
          <p>Tu mihi videre non in aula natus, sed in caula, adeo moribus es agrestibus. Puerum
            ingenuum decent ingenui mores. Quoties alloquitur te quispiam, cui debes honorem,
            compone te in rectum corporis statum, aperi caput. Vultus sit nec tristis, nec torvus,
            nec impudens, nec protervus, nec instabilis, sed hilari modestia temperatus: oculi
            verecundi, semper intenti in eum, cui loqueris: iuncti pedes, quietae manus. Nec
            vacilles alternis tibiis, nec sint gesticulosae manus, nec mordeto labrum, nec scabito
            caput, nec fodito aures. Vestis item ad decorum componatur, ut totus cultus, vultus,
            gestus et habitus corporis ingenuam modestiam et verecundam indolem prae se ferat.</p>
        </sp>
        <sp>
          <speaker>Pu.</speaker>
          <p>Quid si mediter?</p>
        </sp>
        <sp>
          <speaker>Pae.</speaker>
          <p>Fac.</p>
        </sp>
        <sp>
          <speaker>Pu.</speaker>
          <p>Siccine satis?</p>
        </sp>
        <sp>
          <speaker>Pae.</speaker>
          <p>Nondum.</p>
        </sp>
        <sp>
          <speaker>Pu.</speaker>
          <p>Quid si sic?</p>
        </sp>
        <sp>
          <speaker>Pae.</speaker>
          <p>Propemodum.</p>
        </sp>
        <sp>
          <speaker>Pu.</speaker>
          <p>Quid si sic?</p>
        </sp>
        <sp>
          <speaker>Pae.</speaker>
          <p>Hem satis est; isthuc tene, ne sis inepte loquax aut praeceps. Nec vagetur animus
            interim, sed sis attentus, quid ille dicat. Si quid erit respondendum, id facito paucis
            ac prudenter, subinde praefatus honorem, nonnunquam et addito cognomento, honoris
            gratia: atque identidem modice flectas alterum genu, praesertim ubi responsum
            absolveris. Nec abeas, nisi praefatus veniam, aut ab ipso dimissus. Nunc age, specimen
            aliquod huius rei nobis praebe. Quantum temporis abfuisti a maternis aedibus?</p>
        </sp>
        <sp>
          <speaker>Pu.</speaker>
          <p>Iam sex ferme menses.</p>
        </sp>
        <sp>
          <speaker>Pae.</speaker>
          <p>Addendum erat, domine.</p>
        </sp>
        <sp>
          <speaker>Pu.</speaker>
          <p>Iam sex ferme menses, domine.</p>
        </sp>
        <sp>
          <speaker>Pae.</speaker>
          <p>Non tangeris desiderio matris?</p>
        </sp>
        <sp>
          <speaker>Pu.</speaker>
          <p>Nonnunquam sane.</p>
        </sp>
        <sp>
          <speaker>Pae.</speaker>
          <p>Cupis eam revisere?</p>
        </sp>
        <sp>
          <speaker>Pu.</speaker>
          <p>Cupio, domine, si id pace liceat tua.</p>
        </sp>
        <sp>
          <speaker>Pae.</speaker>
          <p>Nunc flectendum erat genu. Bene habet. Sic pergito. Quum loqueris, cave ne praecipites
            sermonem, aut haesites lingua, aut palato immurmures, sed distincte, clare, articulate
            consuescito proferre verba tua. Si quem praeteribis natu grandem, magistratum,
            sacerdotem, doctorem, aut alioqui virum gravem, memento aperire caput, nec pigeat
            inflectere genu. Itidem facito, quum praeteribis aedem sacram, aut imaginem crucis. In
            convivio sic te praebebis hilarem, ut semper memineris, quid deceat aetatem tuam:
            postremus omnium admoveto manum patinae. Si quid datur lautius, recusato modeste: si
            instabitur, accipe, et age gratias: mox decerpta portiuncula, quod reliquum est, illi
            reddito, aut alicui proxime accumbenti. Si quis praebibet, hilariter illi bene precator,
            sed ipse bibito modice. Si non sitis, tamen admoveto cyathum labiis. Arride loquentibus:
            ipse ne quid loquaris, nisi rogatus. Si quid obscoeni dicetur, ne arride, sed compone
            vultum, quasi non intelligas. Ne cui obtrectato, ne cui temet anteponito, ne tua
            iactato, ne aliena despicito. Esto comis, etiam erga tenuis fortunae sodales. Neminem
            deferto. Ne sis lingua futili. Ita fiet, ut sine invidia laudem invenias, et amicos
            pares. Si videris, convivium esse prolixius, precatus veniam, ac salutatis convivis,
            subducito te a mensa. Vide, ut horum memineris.</p>
        </sp>
        <sp>
          <speaker>Pu.</speaker>
          <p>Dabitur opera, mi praeceptor. Numquid aliud vis?</p>
        </sp>
        <sp>
          <speaker>Pae.</speaker>
          <p>Adito nunc libros tuos.</p>
        </sp>
        <sp>
          <speaker>Pu.</speaker>
          <p>Fiet.</p>
        </sp>
      </div>
      <div
        n="10"
        type="colloquium">
        <head>Lusus puerilis</head>
        <div
          n="1"
          type="topic">
          <head>
            <emph>De lusu</emph>
          </head>
          <p>Personae</p>
          <castList>
            <castItem>Nicolaus</castItem>
            <castItem>Hieronymus</castItem>
            <castItem>Cocles</castItem>
            <castItem>Paedagogus</castItem>
          </castList>
          <sp>
            <speaker>Ni.</speaker>
            <p>Iamdudum et animus, et coelum, et dies invitat ad ludendum.</p>
          </sp>
          <sp>
            <speaker>Hi.</speaker>
            <p>Invitant quidem haec omnia, sed solus praeceptor non invitat.</p>
          </sp>
          <sp>
            <speaker>Ni.</speaker>
            <p>Subornandus orator quispiam, qui veniam extorqueat.</p>
          </sp>
          <sp>
            <speaker>Hi.</speaker>
            <p>Apte quidem dictum, extorqueat. Nam citius clavam extorseris e manu Herculis, quam ab
              hoc ludendi veniam. At olim illo nemo fuit ludendi avidior.</p>
          </sp>
          <sp>
            <speaker>Ni.</speaker>
            <p>Verum; sed iam olim ille oblitus est, se fuisse puerum. Ad verbera facillimus est et
              liberalis: hic parcissimus, idemque difficillimus.</p>
          </sp>
          <sp>
            <speaker>Hi.</speaker>
            <p>Attamen protrudendus est aliquis legatus, non admodum verecundae frontis, quem non
              illico protelet suis saevis dictis.</p>
          </sp>
          <sp>
            <speaker>Ni.</speaker>
            <p>Eat, qui volet: ego carere malo, quam rogare.</p>
          </sp>
          <sp>
            <speaker>Hi.</speaker>
            <p>Nemo magis accommodus ad hanc legationem, quam Cocles.</p>
          </sp>
          <sp>
            <speaker>Ni.</speaker>
            <p>Nemo profecto. Nam perfrictae frontis est, ac bene linguax. Deinde sensum hominis
              pulchre callet.</p>
          </sp>
          <sp>
            <speaker>Hi.</speaker>
            <p>I, Cocles, ab omnibus nobis magnam initurus gratiam.</p>
          </sp>
          <sp>
            <speaker>Co.</speaker>
            <p>Equidem experiar sedulo. Verum si non successerit, ne conferte culpam in oratorem
              vestrum.</p>
          </sp>
          <sp>
            <speaker>Hi.</speaker>
            <p>Bene ominare: si te satis novimus, impetrabis. Abi orator, redibis exorator.</p>
          </sp>
          <sp>
            <speaker>Co.</speaker>
            <p>Eo. Bene fortunet legationem meam Mercurius. Salve praeceptor.</p>
          </sp>
          <sp>
            <speaker>Pae.</speaker>
            <p>Quid sibi vult nugamentum hominis?</p>
          </sp>
          <sp>
            <speaker>Co.</speaker>
            <p>Salve praeceptor observande.</p>
          </sp>
          <sp>
            <speaker>Pae.</speaker>
            <p>Insidiosa civilitas. Satis iam salveo. Dic, quid velis.</p>
          </sp>
          <sp>
            <speaker>Co.</speaker>
            <p>Totus discipulorum tuorum grex orat ludendi veniam.</p>
          </sp>
          <sp>
            <speaker>Pae.</speaker>
            <p>Nihil aliud quam luditis, etiam absque venia.</p>
          </sp>
          <sp>
            <speaker>Co.</speaker>
            <p>Scit tua prudentia, vigorem ingeniorum excitari moderato lusu, quemadmodum nos
              docuisti ex Quintiliano.</p>
          </sp>
          <sp>
            <speaker>Pae.</speaker>
            <p>Sane ut isthuc tenes, quod pro te facit. Laxamento opus est iis, qui vehementer
              laborant: vobis, qui segniter studetis, et acriter luditis, fraeno magis opus est,
              quam laxatis habenis.</p>
          </sp>
          <sp>
            <speaker>Co.</speaker>
            <p>Adnitimur pro viribus. Et si quid hactenus cessatum est, post diligentia
            sarcietur.</p>
          </sp>
          <sp>
            <speaker>Pae.</speaker>
            <p>Oh sartores! Quis erit fideiussor aut sponsor, isthuc futurum?</p>
          </sp>
          <sp>
            <speaker>Co.</speaker>
            <p>Ego capitis mei periculo non dubitem esse sponsor.</p>
          </sp>
          <sp>
            <speaker>Pae.</speaker>
            <p>Imo culi periculo potius. Scio, quam non sit tutum tibi credere; tamen hic periculum
              faciam, quam sis bonae fidei. Si dederis verba, posthac necquicquam mecum egeris.
              Ludant, sed gregatim in campis. Ne divertant ad compotationes, aut alia nequiora.
              Mature se recipiant domum ante solis occubitum.</p>
          </sp>
          <sp>
            <speaker>Co.</speaker>
            <p>Fiet. Exoravi, quanquam aegre.</p>
          </sp>
          <sp>
            <speaker>Hi.</speaker>
            <p>O lepidum caput! omnes amamus te plurimum.</p>
          </sp>
          <sp>
            <speaker>Co.</speaker>
            <p>Sed interim cavendum, ne quid peccemus; alioqui de ateo tergo dependendum foret.
              Fideiussi vestro omnium nomine. Quod si quid accidat, non est, quod me posthac utamini
              legato.</p>
          </sp>
          <sp>
            <speaker>Hi.</speaker>
            <p>Cavebitur. Sed quod lusus genus potissimum placet?</p>
          </sp>
          <sp>
            <speaker>Co.</speaker>
            <p>De hoc in campo consultabimus.</p>
          </sp>
        </div>
        <div
          n="2"
          type="topic">
          <head>
            <emph>Pila</emph>
          </head>
          <sp>
            <speaker>Ni.</speaker>
            <p>Nulla res melius exercet omnes corporis partes, quam pila palmaria; sed aptior hyemi,
              quam aestati.</p>
          </sp>
          <sp>
            <speaker>Hi.</speaker>
            <p>Nullum anni tempus nobis parum accommodum est ad ludendum.</p>
          </sp>
          <sp>
            <speaker>Ni.</speaker>
            <p>Minus sudabitur, si ludamus reticulo.</p>
          </sp>
          <sp>
            <speaker>Hi.</speaker>
            <p>Imo reticulum piscatoribus relinquamus; elegantius est palma uti.</p>
          </sp>
          <sp>
            <speaker>Ni.</speaker>
            <p>Age, nihil moror: sed quanti certabimus?</p>
          </sp>
          <sp>
            <speaker>Hi.</speaker>
            <p>Talitro; sic parcetur pecuniae.</p>
          </sp>
          <sp>
            <speaker>Ni.</speaker>
            <p>At ego malo fronti parci, quam pecuniae.</p>
          </sp>
          <sp>
            <speaker>Hi.</speaker>
            <p>Et mihi frons carior est pecunia. Aliquo periculo certandum est, alioqui friget
              ludus.</p>
          </sp>
          <sp>
            <speaker>Ni.</speaker>
            <p>Sic res habet, ut dicis.</p>
          </sp>
          <sp>
            <speaker>Hi.</speaker>
            <p>Utra pars prior evicerit tres lusus, ei victa pendet sextam drachmae partem: sed hac
              lege, ut quicquid e victoriis collectum fuerit, insumatur in convivium, ad quod
              pariter vocentur omnes.</p>
          </sp>
          <sp>
            <speaker>Ni.</speaker>
            <p>Placet lex, et rata esto. Superest igitur, ut sortiamur partes. Nam sumus ferme pares
              omnes, ut non admodum referat, quis cui coniungatur.</p>
          </sp>
          <sp>
            <speaker>Hi.</speaker>
            <p>Tu tamen me longe peritior es.</p>
          </sp>
          <sp>
            <speaker>Ni.</speaker>
            <p>Ut sim; sed tu felicior.</p>
          </sp>
          <sp>
            <speaker>Hi.</speaker>
            <p>Etiam hic valet fortuna?</p>
          </sp>
          <sp>
            <speaker>Ni.</speaker>
            <p>Illa nusquam non regnat.</p>
          </sp>
          <sp>
            <speaker>Hi.</speaker>
            <p>Age fiat sortitio. Euge, bene cecidit: contigere quos volebam.</p>
          </sp>
          <sp>
            <speaker>Ni.</speaker>
            <p>Et nos nostrae sodalitatis non poenitet.</p>
          </sp>
          <sp>
            <speaker>Hi.</speaker>
            <p>Agedum, simus viri. Amat victoria curam. Suum quisque locum gnaviter tueatur. Tu mihi
              consiste a tergo, excepturus pilam, si me transvolet. Tu isthic observa, repulsurus
              huc ab adversariis revolantem.</p>
          </sp>
          <sp>
            <speaker>Ni.</speaker>
            <p>Ne musca quidem hac praetervolarit impune.</p>
          </sp>
          <sp>
            <speaker>Hi.</speaker>
            <p>Agite bonis avibus; mittite pilam in tectum. Qui miserit nihil praefatus, frustra
              miserit.</p>
          </sp>
          <sp>
            <speaker>Ni.</speaker>
            <p>Hem, accipe igitur.</p>
          </sp>
          <sp>
            <speaker>Hi.</speaker>
            <p>Mittito. Si miseris extra lineas, aut infra suprave tectum, vestro damno fuerit, aut
              certe nobis fraudi esse nolim. Tu sane parum commode mittis.</p>
          </sp>
          <sp>
            <speaker>Ni.</speaker>
            <p>Tibi quidem; at nobis commode.</p>
          </sp>
          <sp>
            <speaker>Hi.</speaker>
            <p>Ut miseris, ita remittam. Par pari referam. Sed praestat ingenue legitimeque
            ludere.</p>
          </sp>
          <sp>
            <speaker>Ni.</speaker>
            <p>In ludo pulcrum est arte vincere.</p>
          </sp>
          <sp>
            <speaker>Hi.</speaker>
            <p>Fateor; atque etiam in bello. Sed habet utraque pars suas leges. Et sunt artes
              illiberales.</p>
          </sp>
          <sp>
            <speaker>Ni.</speaker>
            <p>Credo, plures septem. Signa terminum testula, aut rudere, aut, si mavis, pileo
            tuo.</p>
          </sp>
          <sp>
            <speaker>Hi.</speaker>
            <p>Tuo malim.</p>
          </sp>
          <sp>
            <speaker>Ni.</speaker>
            <p>Rursus accipe pilam.</p>
          </sp>
          <sp>
            <speaker>Hi.</speaker>
            <p>Mitte. Pone notam.</p>
          </sp>
          <sp>
            <speaker>Ni.</speaker>
            <p>Habemus duos terminos satis longinquos.</p>
          </sp>
          <sp>
            <speaker>Hi.</speaker>
            <p>Utcunque; sed tamen vincibiles.</p>
          </sp>
          <sp>
            <speaker>Ni.</speaker>
            <p>Plane vincibiles, si nemo repugnet.</p>
          </sp>
          <sp>
            <speaker>Hi.</speaker>
            <p>Euge, priorem metam praetercurrimus. Vicimus quindecim. Heus, praebete vos viros:
              viceramus et hic, si tu tuo constitisses loco. Sumus igitur pares.</p>
          </sp>
          <sp>
            <speaker>Ni.</speaker>
            <p>Non diu futuri. Vicimus triginta, vicimus quadraginta quinque.</p>
          </sp>
          <sp>
            <speaker>Hi.</speaker>
            <p>Sestertia?</p>
          </sp>
          <sp>
            <speaker>Ni.</speaker>
            <p>Non.</p>
          </sp>
          <sp>
            <speaker>Hi.</speaker>
            <p>Quid igitur?</p>
          </sp>
          <sp>
            <speaker>Ni.</speaker>
            <p>Numeros.</p>
          </sp>
          <sp>
            <speaker>Hi.</speaker>
            <p>Quo pertinent numeri, si nihil est, quod numeres?</p>
          </sp>
          <sp>
            <speaker>Ni.</speaker>
            <p>Noster hic ludus est.</p>
          </sp>
          <sp>
            <speaker>Hi.</speaker>
            <p>Praepropere tu quidem ante victoriam canis triumphum. Vidi, qui vincerent ab hoc
              numero, qui nihil habebant. Varia est, ut Martis, ita lusus alea. Habemus triginta.
              Iam rursus parer sumus.</p>
          </sp>
          <sp>
            <speaker>Ni.</speaker>
            <p>Nunc serio res agitur. Euge, successit: habemus potiores.</p>
          </sp>
          <sp>
            <speaker>Hi.</speaker>
            <p>Non diu habituri. Dixin'? Rursum aequali fortuna sumus.</p>
          </sp>
          <sp>
            <speaker>Ni.</speaker>
            <p>Diu nutat fortuna, velut anceps, utris velit addicere victoriam. O fors fortuna, si
              nobis faveris, dabimus tibi maritum. Euge, audivit votum. Penes nos est huius
              certaminis victoria. Pone notam cretaceam, ne excidat.</p>
          </sp>
          <sp>
            <speaker>Hi.</speaker>
            <p>Iam appetit vespera, et sudatum est satis: praestat a ludendo desistere, ne quid
              nimis. Supputemus lucrum.</p>
          </sp>
          <sp>
            <speaker>Ni.</speaker>
            <p>Nos evicimus tres drachmas, vos duas. Restat igitur una ad compotatiunculam. Sed
              interim, quis solvet pretium pilarum?</p>
          </sp>
          <sp>
            <speaker>Hi.</speaker>
            <p>Omnes ex aequo, pro sua quisque portione. Nam lucrum exilius est, quam ut inde possit
              aliquid decidi.</p>
          </sp>
        </div>
        <div
          n="3"
          type="topic">
          <head>
            <emph>Ludus globorum missilium</emph>
          </head>
          <p>Personae</p>
          <castList>
            <castItem>Adolphus</castItem>
            <castItem>Bernardus</castItem>
          </castList>
          <sp>
            <speaker>Ad.</speaker>
            <p>Tu toties apud me gloriatus es, te mirum quendam esse artificem in certamine
              mittendorum globorum. Age, libet experiri, qui vir sies.</p>
          </sp>
          <sp>
            <speaker>Be.</speaker>
            <p>Nihil detrecto; huc, si quid libet. Nunc tu plane, quod dici solet, in planitiem
              provocas equum.</p>
          </sp>
          <sp>
            <speaker>Ad.</speaker>
            <p>Et tu senties, me non esse asinum.</p>
          </sp>
          <sp>
            <speaker>Be.</speaker>
            <p>Placetne monomachia, ut unus cum uno congrediatur, an mavis adiungi socios
            periculi?</p>
          </sp>
          <sp>
            <speaker>Ad.</speaker>
            <p>Malo <foreign
                xml:lang="grc">μονομαχεῖν</foreign> ne qua pars victoriae decidatur alteri.</p>
          </sp>
          <sp>
            <speaker>Be.</speaker>
            <p>Isthuc et ipse malo, ut laus in solidum sit mea.</p>
          </sp>
          <sp>
            <speaker>Ad.</speaker>
            <p>Hi spectatores erunt et arbitri.</p>
          </sp>
          <sp>
            <speaker>Be.</speaker>
            <p>Recipio. Sed quod erit victori brabeum, aut quae victo poena?</p>
          </sp>
          <sp>
            <speaker>Ad.</speaker>
            <p>Quid si victo amputetur auricula?</p>
          </sp>
          <sp>
            <speaker>Be.</speaker>
            <p>Imo testium alter exsecetur potius. Non est magnificum, certare pro pecunia. Tu
              Gallus es, ego Germanus; decertemus pro suae uterque gentis gloria.</p>
          </sp>
          <sp>
            <speaker>Ad.</speaker>
            <p>Si vicero tu ter exclamabis, Floreat Gallia: si victus, quod absit, fuero, totidem
              verbis celebrabo tuam Germaniam.</p>
          </sp>
          <sp>
            <speaker>Be.</speaker>
            <p>Age, placet conditio. Adsit fortuna. Quando periclitantur hoc ludo duae maximae
              nationes, sint aequales sphaerae.</p>
          </sp>
          <sp>
            <speaker>Ad.</speaker>
            <p>Nosti saxum illud prominens haud procul a porta?</p>
          </sp>
          <sp>
            <speaker>Be.</speaker>
            <p>Novi.</p>
          </sp>
          <sp>
            <speaker>Ad.</speaker>
            <p>Ea erit meta, et haec linea.</p>
          </sp>
          <sp>
            <speaker>Be.</speaker>
            <p>Esto: sed sint, inquam, pares globi.</p>
          </sp>
          <sp>
            <speaker>Ad.</speaker>
            <p>Minus discernas ovum ab ovo, aut ficum a ficu. Sed mea non refert, utrum malis;
              elige.</p>
          </sp>
          <sp>
            <speaker>Be.</speaker>
            <p>Mitte.</p>
          </sp>
          <sp>
            <speaker>Ad.</speaker>
            <p>Heus, tu mihi non brachium, sed balistam habere videris, ita torques globum.</p>
          </sp>
          <sp>
            <speaker>Be.</speaker>
            <p>Satis momordisti labrum, satis rotasti brachium; tandem mitte. O vires Herculeas! sed
              tamen vinco.</p>
          </sp>
          <sp>
            <speaker>Ad.</speaker>
            <p>Nisi sceleratus ille laterculus obstitisset, praeverteram te.</p>
          </sp>
          <sp>
            <speaker>Be.</speaker>
            <p>Consiste in sphaerae tuae vestigio.</p>
          </sp>
          <sp>
            <speaker>Ad.</speaker>
            <p>Non utar dolo malo. Cupio virtute, non fraude vincere: quandoquidem de gloria
              certamen est. Bene vertat.</p>
          </sp>
          <sp>
            <speaker>Be.</speaker>
            <p>Ingens profecto iactus.</p>
          </sp>
          <sp>
            <speaker>Ad.</speaker>
            <p>Ne ride prius, quam viceris. Adhuc pene sumus pares.</p>
          </sp>
          <sp>
            <speaker>Be.</speaker>
            <p>Nunc res agitur. Uter prior metam contigerit, is vicerit. Vici, canta.</p>
          </sp>
          <sp>
            <speaker>Ad.</speaker>
            <p>Sed definiendum erat, quoto ludo constaret victoria. Nam primo nondum incaluerunt
              vires.</p>
          </sp>
          <sp>
            <speaker>Be.</speaker>
            <p>Definiant arbitri.</p>
          </sp>
          <sp>
            <speaker>Ar.</speaker>
            <p>Tertio.</p>
          </sp>
          <sp>
            <speaker>Ad.</speaker>
            <p>Placet.</p>
          </sp>
          <sp>
            <speaker>Be.</speaker>
            <p>Quid ais? Agnoscisne victorem?</p>
          </sp>
          <sp>
            <speaker>Ad.</speaker>
            <p>Tibi fortuna magis adspiravit; viribus et arte non tibi cessero: Sed quod arbitri
              pronunciaverint, id sequar.</p>
          </sp>
          <sp>
            <speaker>Ar.</speaker>
            <p>Germanus vicit; et hoc gloriosior est victoria, quod talem artificem vicerit.</p>
          </sp>
          <sp>
            <speaker>Be.</speaker>
            <p>Nunc canta, Galle.</p>
          </sp>
          <sp>
            <speaker>Ad.</speaker>
            <p>Sum raucus.</p>
          </sp>
          <sp>
            <speaker>Be.</speaker>
            <p>Hoc Gallis novum non est: sed tamen coccyssa.</p>
          </sp>
          <sp>
            <speaker>Ad.</speaker>
            <p>Floreat Germania ter.</p>
          </sp>
          <sp>
            <speaker>Be.</speaker>
            <p>Imo ter hoc erat canendum. Contraximus siticulam; eamus ad compotatiunculam; ibi
              perficietur cantio.</p>
          </sp>
          <sp>
            <speaker>Ad.</speaker>
            <p>Non recuso, si ita videtur arbitris.</p>
          </sp>
          <sp>
            <speaker>Be.</speaker>
            <p>Ita commodius est. Melius canet Gallus colluto gutture.</p>
          </sp>
        </div>
        <div
          n="4"
          type="topic">
          <head>
            <emph>Ludus sphaerae per annulum ferreum</emph>
          </head>
          <p>Personae</p>
          <castList>
            <castItem>Gaspar</castItem>
            <castItem>Erasmus</castItem>
          </castList>
          <sp>
            <speaker>Ga.</speaker>
            <p>Age, nos auspicabimur. Victo succedet Marcolphus.</p>
          </sp>
          <sp>
            <speaker>Er.</speaker>
            <p>Sed quod erit victori praemium?</p>
          </sp>
          <sp>
            <speaker>Ga.</speaker>
            <p>Victus ex tempore faciet et recitabit distichon in laudem victoris.</p>
          </sp>
          <sp>
            <speaker>Er.</speaker>
            <p>Accipio legem.</p>
          </sp>
          <sp>
            <speaker>Ga.</speaker>
            <p>Visne sortiamur, uter prior incipiat?</p>
          </sp>
          <sp>
            <speaker>Er.</speaker>
            <p>Esto tu Prior, si libet; ego malim esse Abbas.</p>
          </sp>
          <sp>
            <speaker>Ga.</speaker>
            <p>Hoc tua conditio potior est, quod tibi nota est area.</p>
          </sp>
          <sp>
            <speaker>Er.</speaker>
            <p>Versaris in tua harena.</p>
          </sp>
          <sp>
            <speaker>Ga.</speaker>
            <p>In hac exercitatior sum, quam in libris. Tamen istud perquam exigui momenti est.</p>
          </sp>
          <sp>
            <speaker>Er.</speaker>
            <p>Aequum est, ut tantus artifex in hoc certamine mihi largiare nonnihil.</p>
          </sp>
          <sp>
            <speaker>Ga.</speaker>
            <p>Imo isthuc abs te peterem iustius sed parum est honesta precaria victoria. Is demum
              vincit, qui suo Marte vincit. Ita sumus pares, ut non melius commissus fuerit olim cum
              Bitho Bacchius.</p>
          </sp>
          <sp>
            <speaker>Er.</speaker>
            <p>Tua sphaera commodior est mea.</p>
          </sp>
          <sp>
            <speaker>Ga.</speaker>
            <p>Et tua vola vincit meam.</p>
          </sp>
          <sp>
            <speaker>Er.</speaker>
            <p>Ludito legitime, absque technis ac dolo malo.</p>
          </sp>
          <sp>
            <speaker>Ga.</speaker>
            <p>Dices tibi rem esse cum homine probo.</p>
          </sp>
          <sp>
            <speaker>Er.</speaker>
            <p>Sed prius audire cupio huius sphaeristerii plebiscita.</p>
          </sp>
          <sp>
            <speaker>Ga.</speaker>
            <p>Quaternio ludum absolvit. Qui hanc lineam praeterierit, in damno est; reliquos
              limites si transilias, sine fraude fiet. Qui globum suo loco moverit, perdit ius
              feriendi.</p>
          </sp>
          <sp>
            <speaker>Er.</speaker>
            <p>Intelligo.</p>
          </sp>
          <sp>
            <speaker>Ga.</speaker>
            <p>En occlusi tibi portam.</p>
          </sp>
          <sp>
            <speaker>Er.</speaker>
            <p>Sed isthinc te excutiam.</p>
          </sp>
          <sp>
            <speaker>Ga.</speaker>
            <p>Id si feceris, cedam tibi huius certaminis palmam.</p>
          </sp>
          <sp>
            <speaker>Er.</speaker>
            <p>Bona fide?</p>
          </sp>
          <sp>
            <speaker>Ga.</speaker>
            <p>Optima. Non enim potes alia via, nisi sic mittas sphaeram tuam in parietem, ut
              resiliat in meam.</p>
          </sp>
          <sp>
            <speaker>Er.</speaker>
            <p>Id experiar. Quid ais, bone vir? Nonne depulsus es?</p>
          </sp>
          <sp>
            <speaker>Ga.</speaker>
            <p>Fateor: utinam tam sapiens esses, quam es felix. Sed, isthuc centies tentanti vix
              semel successerit.</p>
          </sp>
          <sp>
            <speaker>Er.</speaker>
            <p>Imo si quid audes deponere pignoris, nisi tertio quoque ex-perimento successerit,
              vinces. Sed interim redde pactum praemium.</p>
          </sp>
          <sp>
            <speaker>Ga.</speaker>
            <p>Quodnam?</p>
          </sp>
          <sp>
            <speaker>Er.</speaker>
            <p>Distichon.</p>
          </sp>
          <sp>
            <speaker>Ga.</speaker>
            <p>Reddam.</p>
          </sp>
          <sp>
            <speaker>Er.</speaker>
            <p>Et quidem ex tempore. Quid arrodis unguem?</p>
          </sp>
          <sp>
            <speaker>Ga.</speaker>
            <p>Habeo.</p>
          </sp>
          <sp>
            <speaker>Er.</speaker>
            <p>Recita clare.</p>
          </sp>
          <sp>
            <speaker>Ga.</speaker>
            <p>Clarissime.</p>
          </sp>
          <lg>
            <l>Plaudite victori, iuvenes, hic quotquot adestis:</l>
            <l>Nam me qui vicit, doctior est nebulo.</l>
          </lg>
          <sp>
            <speaker>Ga.</speaker>
            <p>Nonne distichon habes?</p>
          </sp>
          <sp>
            <speaker>Er.</speaker>
            <p>Habeo: sed quale abs te allatum est, tale tibi referetur.</p>
          </sp>
        </div>
        <div
          n="5"
          type="topic">
          <head>
            <emph>Saltus</emph>
          </head>
          <p>Personae</p>
          <castList>
            <castItem>Vincentius</castItem>
            <castItem>Laurentius</castItem>
          </castList>
          <sp>
            <speaker>Vi.</speaker>
            <p>Libetne decertare saltu?</p>
          </sp>
          <sp>
            <speaker>La.</speaker>
            <p>Ludus iste non convenit pransis.</p>
          </sp>
          <sp>
            <speaker>Vi.</speaker>
            <p>Quam ob rem?</p>
          </sp>
          <sp>
            <speaker>La.</speaker>
            <p>Quia ventris saburra gravat corpus.</p>
          </sp>
          <sp>
            <speaker>Vi.</speaker>
            <p>Non admodum sane, qui pransi sint in paedagogio. Nam ibi plerumque coenaturiunt
              prius, quam absolverint prandium.</p>
          </sp>
          <sp>
            <speaker>La.</speaker>
            <p>Quod igitur saliendi genus placet?</p>
          </sp>
          <sp>
            <speaker>Vi.</speaker>
            <p>Quod igitur saliendi genus placet? vi. Auspicemur ab eo, quod est simplicissimum, a
              saltu locustarum, sive magis ranarum, utraque tibia, sed iunctis pedibus. Qui
              longissime promoverit cingulum, coronam feret. Huius ubi erit satietas, aliud atque
              aliud genus experiemur.</p>
          </sp>
          <sp>
            <speaker>La.</speaker>
            <p>Equidem nullum recusabo genus, nisi quod geritur cum periculo tibiarum: nolim mihi
              rem esse cum chirurgis.</p>
          </sp>
          <sp>
            <speaker>Vi.</speaker>
            <p>Quid, si certemus unica tibia?</p>
          </sp>
          <sp>
            <speaker>La.</speaker>
            <p>Iste ludus est Empusae, valeat.</p>
          </sp>
          <sp>
            <speaker>Vi.</speaker>
            <p>Hastae innixum salire, cumprimis est elegans.</p>
          </sp>
          <sp>
            <speaker>La.</speaker>
            <p>Liberalius est certare cursu: siquidem hoc certaminis genus apud Virgilium proposuit
              et Aeneas.</p>
          </sp>
          <sp>
            <speaker>Vi.</speaker>
            <p>Verum; sed idem proposuit et caestuum certamen, quo non delector.</p>
          </sp>
          <sp>
            <speaker>La.</speaker>
            <p>Designa stadium. Hoc loco sit carcer, quercus ista sit meta.</p>
          </sp>
          <sp>
            <speaker>Vi.</speaker>
            <p>Sed utinam adesset Aeneas, qui proponat et praemia victori.</p>
          </sp>
          <sp>
            <speaker>La.</speaker>
            <p>Victori abunde magnum praemium est gloria.</p>
          </sp>
          <sp>
            <speaker>Vi.</speaker>
            <p>Victo potius dandum erat praemium, solatii gratia.</p>
          </sp>
          <sp>
            <speaker>La.</speaker>
            <p>Sit igitur victo praemium, ut lappa coronatus redeat in urbem.</p>
          </sp>
          <sp>
            <speaker>Vi.</speaker>
            <p>Equidem non recusarim, si tu praecedas tibia canens.</p>
          </sp>
          <sp>
            <speaker>La.</speaker>
            <p>Est ingens aestus.</p>
          </sp>
          <sp>
            <speaker>Vi.</speaker>
            <p>Nec mirum, quum sit solstitium aestivum.</p>
          </sp>
          <sp>
            <speaker>La.</speaker>
            <p>Praestiterat natare.</p>
          </sp>
          <sp>
            <speaker>Vi.</speaker>
            <p>Mihi non placet ranarum vita. Animal sum terrestre, non amphibion.</p>
          </sp>
          <sp>
            <speaker>La.</speaker>
            <p>Sed tamen hoc exercitamenti genus olim cumprimis habebatur liberale.</p>
          </sp>
          <sp>
            <speaker>Vi.</speaker>
            <p>Imo etiam utile.</p>
          </sp>
          <sp>
            <speaker>La.</speaker>
            <p>Ad quid?</p>
          </sp>
          <sp>
            <speaker>Vi.</speaker>
            <p>Si fugiendum sit in bello, ibi potissimum valent, qui sese cursu pedum et natatu
              exercuerunt.</p>
          </sp>
          <sp>
            <speaker>La.</speaker>
            <p>Artem narras haudquaquam aspernandam. Neque enim minus laudis est aliquando bene
              fugere, quam fortiter pugnare.</p>
          </sp>
          <sp>
            <speaker>Vi.</speaker>
            <p>Sum plane rudis et imperitus natandi, nec sine periculo versamur in alieno
            elemento.</p>
          </sp>
          <sp>
            <speaker>La.</speaker>
            <p>Sed assuescere oportet: nemo nascitur artifex.</p>
          </sp>
          <sp>
            <speaker>Vi.</speaker>
            <p>At ego istius generis artifices permultos audio natasse, sed non enatasse.</p>
          </sp>
          <sp>
            <speaker>La.</speaker>
            <p>Experieris primum innixus suberi.</p>
          </sp>
          <sp>
            <speaker>Vi.</speaker>
            <p>Nec suberi fido magis quam pedibus: si vobis cordi est natatio, spectator esse malo,
              quam certator.</p>
          </sp>
        </div>
      </div>
      <div
        n="11"
        type="colloquium">
        <head>Pietas puerilis</head>
        <p>Personae</p>
        <castList>
          <castItem>Gaspar</castItem>
          <castItem>Erasmus</castItem>
        </castList>
        <sp>
          <speaker>Er.</speaker>
          <p>Unde nobis prodis? E popina quapiam?</p>
        </sp>
        <sp>
          <speaker>Ga.</speaker>
          <p>Bona verba.</p>
        </sp>
        <sp>
          <speaker>Er.</speaker>
          <p>E sphaeristerio?</p>
        </sp>
        <sp>
          <speaker>Ga.</speaker>
          <p>Ne hoc quidem.</p>
        </sp>
        <sp>
          <speaker>Er.</speaker>
          <p>Ex oenopolio?</p>
        </sp>
        <sp>
          <speaker>Ga.</speaker>
          <p>Nequaquam.</p>
        </sp>
        <sp>
          <speaker>Er.</speaker>
          <p>Quando non assequor divinando, dic ipse.</p>
        </sp>
        <sp>
          <speaker>Ga.</speaker>
          <p>Ex aede Virgini matri sacra.</p>
        </sp>
        <sp>
          <speaker>Er.</speaker>
          <p>Quid illic tibi negotii est?</p>
        </sp>
        <sp>
          <speaker>Ga.</speaker>
          <p>Salutem dixi nonnullis.</p>
        </sp>
        <sp>
          <speaker>Er.</speaker>
          <p>Quibus?</p>
        </sp>
        <sp>
          <speaker>Ga.</speaker>
          <p>Christo ac divis aliquot.</p>
        </sp>
        <sp>
          <speaker>Er.</speaker>
          <p>Religiosior tu quidem es, quam pro aetate.</p>
        </sp>
        <sp>
          <speaker>Ga.</speaker>
          <p>Imo nullam aetatem non decet religio.</p>
        </sp>
        <sp>
          <speaker>Er.</speaker>
          <p>Si cupiam esse religiosus, patiar mihi iniici cucullam.</p>
        </sp>
        <sp>
          <speaker>Ga.</speaker>
          <p>Atque ego idem facerem, si, quantum caloris adfert, tantundem pietatis adferret
            cuculla.</p>
        </sp>
        <sp>
          <speaker>Er.</speaker>
          <p>Aiunt vulgo, pueros angelicos in satanam verti, ubi consenuerint.</p>
        </sp>
        <sp>
          <speaker>Ga.</speaker>
          <p>Sed ego proverbium istuc ab auctore satana natum arbitror. Imo vix existimo, senem esse
            vere pium, nisi qui a teneris annis assueverit. Nihil felicius discitur, quam quod ab
            ipsa statim pueritia discitur.</p>
        </sp>
        <sp>
          <speaker>Er.</speaker>
          <p>Quid igitur est religio?</p>
        </sp>
        <sp>
          <speaker>Ga.</speaker>
          <p>Est purus cultus numinis, et observatio praeceptorum illius.</p>
        </sp>
        <sp>
          <speaker>Er.</speaker>
          <p>Quae sunt illa?</p>
        </sp>
        <sp>
          <speaker>Ga.</speaker>
          <p>Longum est; sed ut in summa dicam, in rebus quatuor est sita.</p>
        </sp>
        <sp>
          <speaker>Er.</speaker>
          <p>In quibus?</p>
        </sp>
        <sp>
          <speaker>Ga.</speaker>
          <p>Primum, ut recte pieque sentiamus de Deo, de scripturis divinis: atque ut illum non
            vereamur modo, tanquam dominum, verum etiam amemus ex intimis affectibus, ut patrem
            beneficentissimum. Secundum, ut summa cura tueamur innocentiam: ea est, ne quem
            laedamus. Tertium, ut teneamus caritatem, hoc est, ut de omnibus, quantum datur, bene
            mereamur. Quartum, ut servemus patientiam. Ea praestat, ut mala nobis illata, si mederi
            nequeamus, patienter toleremus, non ulciscentes, nec malum malo referentes.</p>
        </sp>
        <sp>
          <speaker>Er.</speaker>
          <p>Nae tu probus es concionator. Sed praestas ista, quae doces?</p>
        </sp>
        <sp>
          <speaker>Ga.</speaker>
          <p>Equidem adnitor pro mea virili.</p>
        </sp>
        <sp>
          <speaker>Er.</speaker>
          <p>Qui potes pro virili, quum sis puer?</p>
        </sp>
        <sp>
          <speaker>Ga.</speaker>
          <p>Meditor pro viribus, et quotidie mecum ineo rationem: si quid cessatum fuerit, corrigo:
            illud praeter decorum, hoc dictum petulantius, hoc factum incircumspectius, hoc taceri
            praestiterat, illud omissum.</p>
        </sp>
        <sp>
          <speaker>Er.</speaker>
          <p>Quando subducitur ista ratio?</p>
        </sp>
        <sp>
          <speaker>Ga.</speaker>
          <p>Ferme sub noctem, aut si quando magis vacat.</p>
        </sp>
        <sp>
          <speaker>Er.</speaker>
          <p>Sed age, dic mihi quibus studiis totum transigis diem?</p>
        </sp>
        <sp>
          <speaker>Ga.</speaker>
          <p>Nihil celabo tam fidum sodalem. Mane, simul atque sum expergefactus, (id fere fit ad
            sextam, aut quintam) pollice signum crucis pingo in fronte et in pectore.</p>
        </sp>
        <sp>
          <speaker>Er.</speaker>
          <p>Quid deinde?</p>
        </sp>
        <sp>
          <speaker>Ga.</speaker>
          <p>Auspicor initium diei, in nomine Patris, et Filii, et Spiritus sancti.</p>
        </sp>
        <sp>
          <speaker>Er.</speaker>
          <p>Pie sane.</p>
        </sp>
        <sp>
          <speaker>Ga.</speaker>
          <p>Mox paucis saluto Christum.</p>
        </sp>
        <sp>
          <speaker>Er.</speaker>
          <p>Quid illi narras?</p>
        </sp>
        <sp>
          <speaker>Ga.</speaker>
          <p>Ago gratias, quod eam noctem mihi voluerit esse prosperam, precorque, ut diem itidem
            illum totum mihi bene fortunet, ad ipsius gloriam, et animae meae salutem: utque is, qui
            est vera lux occasum nesciens, sol aeternus, omnia vivificans, alens, exhilarans,
            dignetur illucescere menti meae, ne usquam impingam in ullum peccatum, sed ipsius ductu
            perveniam ad vitam aeternam.</p>
        </sp>
        <sp>
          <speaker>Er.</speaker>
          <p>Haud inauspicatum diei exordium.</p>
        </sp>
        <sp>
          <speaker>Ga.</speaker>
          <p>Deinde salutatis parentibus, quibus secundum Deum primam debeo pietatem, quum tempus
            est, confero me ad ludum literarium, sed ut per templum, si commodum est, sit mihi
            transitus.</p>
        </sp>
        <sp>
          <speaker>Er.</speaker>
          <p>Quid illic?</p>
        </sp>
        <sp>
          <speaker>Ga.</speaker>
          <p>Rursus tribus verbis saluto Iesum, ac divos divasque omnes, sed nominatim Virginem
            matrem, tum eos quos habeo mihi peculiares.</p>
        </sp>
        <sp>
          <speaker>Er.</speaker>
          <p>Nae tu mihi probe legisse videris illud Catonis, Saluta libenter. Non sat erat mane
            salutasse, nisi mox denuo salutares? An non vereris, ne molestus sis immodico
          officio?</p>
        </sp>
        <sp>
          <speaker>Ga.</speaker>
          <p>Amat Christus subinde appellari.</p>
        </sp>
        <sp>
          <speaker>Er.</speaker>
          <p>Sed ineptum videtur, alloqui, quem non vides.</p>
        </sp>
        <sp>
          <speaker>Ga.</speaker>
          <p>Nec eam mei partem video, qua illi loquor.</p>
        </sp>
        <sp>
          <speaker>Er.</speaker>
          <p>Qua?</p>
        </sp>
        <sp>
          <speaker>Ga.</speaker>
          <p>Animo.</p>
        </sp>
        <sp>
          <speaker>Er.</speaker>
          <p>Sed otiosum est, salutare non resalutantem.</p>
        </sp>
        <sp>
          <speaker>Ga.</speaker>
          <p>Resalutat frequenter arcano afflatu. Denique abunde resalutat, qui dat, quod
          petitur.</p>
        </sp>
        <sp>
          <speaker>Er.</speaker>
          <p>Quid hic ab illo flagitas? Nam video tuas salutationes esse petaces, cuiusmodi fere
            sunt mendicorum.</p>
        </sp>
        <sp>
          <speaker>Ga.</speaker>
          <p>Sane non procul aberras a scopo. Precor enim, ut, qui puer duodecim annos natus, sedens
            in templo docuit ipsos doctores, cuique Pater coelitus emissa voce dedit auctoritatem
            docendi mortalium genus, quum diceret:<emph>Hic est filius meus dilectus, in quo mihi
              complacitum est; ipsum audite</emph>: quique est aeterna sapientia summi Patris,
            illustrare dignetur ingenium meum ad perdiscendas honestas literas, quibus utar ad
            ipsius gloriam.</p>
        </sp>
        <sp>
          <speaker>Er.</speaker>
          <p>Quos autem habes divos tibi peculiares?</p>
        </sp>
        <sp>
          <speaker>Ga.</speaker>
          <p>Ex Apostolis Paulum, ex Martyribus Cyprianum, ex doctoribus Hieronymum; e virginibus
            Agnetem.</p>
        </sp>
        <sp>
          <speaker>Er.</speaker>
          <p>Quae res istos tibi conciliavit? electio, an casus?</p>
        </sp>
        <sp>
          <speaker>Ga.</speaker>
          <p>Sortito obvenerunt.</p>
        </sp>
        <sp>
          <speaker>Er.</speaker>
          <p>Atque istos nihil aliud quam salutas? An ab his quoque mendicas aliquid?</p>
        </sp>
        <sp>
          <speaker>Ga.</speaker>
          <p>Precor, ut me suis suffragiis Christo commendent, efficiantque, ut illius munere
            aliquando contingat in ipsorum venire contubernium.</p>
        </sp>
        <sp>
          <speaker>Er.</speaker>
          <p>Sane rem non vulgarem petis. Quid tum postea?</p>
        </sp>
        <sp>
          <speaker>Ga.</speaker>
          <p>Ad ludum preparo, et quod is locus postulat, toto ago pectore. Sic enim imploro Christi
            praesidium, quasi citra illius opem nihil efficiat nostrum studium: sic studeo, quasi
            ille nihil auxilii sit laturus, nisi gnaviter laboranti. Ac modis omnibus do operam, ne
            merito vapulem, ne quid dicto factove vel praeceptorem offendam, vel sodales meos.</p>
        </sp>
        <sp>
          <speaker>Er.</speaker>
          <p>Probus es, quum ista cogitas.</p>
        </sp>
        <sp>
          <speaker>Ga.</speaker>
          <p>Quum dimissus a ludo domum propero, rursus, si licet, per aedem sacram iter facio,
            rursusque tribus verbis saluto Iesum. Si quid est obsequii praestandum parentibus, obeo.
            Quod si quid etiam superest temporis, mecum aut cum sodali repeto, quod praelectum est
            in scho1a.</p>
        </sp>
        <sp>
          <speaker>Er.</speaker>
          <p>Nae tu perparcus es temporis.</p>
        </sp>
        <sp>
          <speaker>Ga.</speaker>
          <p>Nec mirum, si parcus sum rei, ut multo pretiosissimae, ita irrecuperabilis.</p>
        </sp>
        <sp>
          <speaker>Er.</speaker>
          <p>At Hesiodus docet, in medio parcendum esse: in principio praeproperam, in fine seram
            esse parsimoniam.</p>
        </sp>
        <sp>
          <speaker>Ga.</speaker>
          <p>Recte Hesiodus de vino; sed aetatis nulla est intempestiva parsimonia. Dolium si sinas,
            non exhauritur. At aetas nunquam non defluit, sive dormias sive vigiles.</p>
        </sp>
        <sp>
          <speaker>Er.</speaker>
          <p>Fateor: sed quid deinde rei geritur?</p>
        </sp>
        <sp>
          <speaker>Ga.</speaker>
          <p>Adornata parentibus mensa, recito consecrationem; deinde prandentibus ministro, donec
            iubeor et ipse prandium sumere. Actis gratiis, si quid vacat, lusu quopiam honesto laxo
            animum cum sodalibus, donec hora revocat in ludum a lusu.</p>
        </sp>
        <sp>
          <speaker>Er.</speaker>
          <p>Ac rursum salutatur Iesus?</p>
        </sp>
        <sp>
          <speaker>Ga.</speaker>
          <p>Salutatur, si commodum est. Sin est, cur aut non vacet, aut non sit tempestivum: tamen
            praeteriens templum, cogitatiuncula saluto. Rursus in ludo totis viribus hoc agitur,
            quod locus postulat. Domum reversus, idem ago, quod ante prandium. A coena suavibus
            fabulis memet oblecto: mox prosperam noctem precatus parentibus ac familiae, mature me
            confero ad nidum: illic flexis ante lectum genibus, mecum, ut dixi, reputo, quibus
            studiis is dies peractus sit. Si quid est gravioris admissi, Christi clementiam imploro,
            ut ignoscat, polliceorque meliora: si nihil est, ago gratias illius beneficentiae, quod
            me servarit ab omni vitio. Deinde me totum illi toto pectore commendo, ut me protegat ab
            insidiis mali genii, et ab obscoenis somniis. His factis, lectum ingressus, frontem ac
            pectus signo crucis imagine, ac me compono ad somnum.</p>
        </sp>
        <sp>
          <speaker>Er.</speaker>
          <p>Quo pacto te componis?</p>
        </sp>
        <sp>
          <speaker>Ga.</speaker>
          <p>Nec pronus cubo, nec supinus, sed primum lateri dextro innitens, brachiis ita
            transversim seu decussatim complicatis, ut pectus muniant figura crucis, dextra manu
            sinistro admota humero, laeva dextro. Ita dormio suaviter, donec aut expergiscar ipse,
            aut exciter.</p>
        </sp>
        <sp>
          <speaker>Er.</speaker>
          <p>Sanctulus es, qui ista possis.</p>
        </sp>
        <sp>
          <speaker>Ga.</speaker>
          <p>Imo stultulus es, qui ista dicas.</p>
        </sp>
        <sp>
          <speaker>Er.</speaker>
          <p>Laudo institutum, si queam assequi.</p>
        </sp>
        <sp>
          <speaker>Ga.</speaker>
          <p>Velis tantummodo. Nam ubi assueveris pauculos menses, erunt haec etiam suavia; adeo
            vertentur in naturam.</p>
        </sp>
        <sp>
          <speaker>Er.</speaker>
          <p>Sed nihil audio de sacris.</p>
        </sp>
        <sp>
          <speaker>Ga.</speaker>
          <p>Nec hac parte mihi desum, diebus praecipue festis.</p>
        </sp>
        <sp>
          <speaker>Er.</speaker>
          <p>In his quomodo te geris?</p>
        </sp>
        <sp>
          <speaker>Ga.</speaker>
          <p>Primum omnium excutio me ipsum, num qua labe peccati sit animus contaminatus.</p>
        </sp>
        <sp>
          <speaker>Er.</speaker>
          <p>Id si comperias, quid tum? subducis te ab altari?</p>
        </sp>
        <sp>
          <speaker>Ga.</speaker>
          <p>Nequaquam corpore, sed animo me submoveo, ac veluti procul stans, nec audens attollere
            oculos ad patrem Deum, quem offendi, tundo pectus meum, dicens illud ex Evangelio cum
            publicano: Domine, propitius esto mihi peccatori. Deinde, si sensero quempiam offensum a
            me, eum curo placandum e vestigio, si licet: sin minus, statuo in animo, mihi quum
            primum licebit, reconciliare proximum. Si quis offendit me, remitto vindictam, doque
            operam, ut, qui laesit, agnoscat errorem suum, et resipiscat. Sin eius rei nulla spes
            est, vindictam omnem Deo relinquo.</p>
        </sp>
        <sp>
          <speaker>Er.</speaker>
          <p>Isthuc durum est.</p>
        </sp>
        <sp>
          <speaker>Ga.</speaker>
          <p>An hoc durum, condonare levem noxiam fratri tuo, cuius ignoscentia tibi mutua sit
            frequenter opus, quum Christus omnia commissa nostra nobis semel condonarit, et quotidie
            condonet? Imo mihi videtur haec non esse liberalitas in proximum, sed foeneratio apud
            Deum: perinde quasi conservus ex pacto remittat conservo tres drachmas, ut ipsi dominus
            condonet talenta decem.</p>
        </sp>
        <sp>
          <speaker>Er.</speaker>
          <p>Perpulchre tu quidem philosopharis, si modo certum sit, quod ais.</p>
        </sp>
        <sp>
          <speaker>Ga.</speaker>
          <p>An postulas aliquid certius evangelica cautione?</p>
        </sp>
        <sp>
          <speaker>Er.</speaker>
          <p>Non est aequum. Sed sunt, qui se non credant esse Christianos, nisi quotidie Missam, ut
            appellant, audierint.</p>
        </sp>
        <sp>
          <speaker>Ga.</speaker>
          <p>Horum institutum equidem non damno: praesertim in his, qui abundant otio, quive totos
            dies occupantur profanis negotiis. Tantum illos non approbo, qui superstitiose sibi
            persuaserunt, diem fore parum faustum, nisi fuerint eum auspicati a Missa: et statim a
            sacro se conferunt vel ad negotiationem, vel ad praedam, vel ad aulam: ubi, si, quod per
            fas nefasque gerunt, successerit, Missae imputant.</p>
        </sp>
        <sp>
          <speaker>Er.</speaker>
          <p>Suntne, qui sic desipiant?</p>
        </sp>
        <sp>
          <speaker>Ga.</speaker>
          <p>Magna pars hominum.</p>
        </sp>
        <sp>
          <speaker>Er.</speaker>
          <p>Sed redi ad sacrum.</p>
        </sp>
        <sp>
          <speaker>Ga.</speaker>
          <p>Si licet, adsto vicinus altari sacro, quo percipere queam ea, quae sacrificus recitat,
            praesertim epistolam et evangelium. Ex his aliquid conor decerpere, quod infigam animo
            meo: id mecum aliquamdiu rumino.</p>
        </sp>
        <sp>
          <speaker>Er.</speaker>
          <p>Nihil interim oras?</p>
        </sp>
        <sp>
          <speaker>Ga.</speaker>
          <p>Oro, sed cogitatione magis, quam strepitu labiorum. Ex his, quae recitat sacerdos,
            arripio precandi occasionem.</p>
        </sp>
        <sp>
          <speaker>Er.</speaker>
          <p>Dic istud explanatius: nam non satis assequor, quid velis.</p>
        </sp>
        <sp>
          <speaker>Ga.</speaker>
          <p>Dicam. Finge recitari epistolam,<emph>Expurgate vetus fermentum, ut sitis nova
              conspersio, sicut estis azymi</emph>. Ad haec verba sic mecum loquor Christo: Utinam
            vere sim azymus, purus ab omni fermento malitiae. Sed tu, Domine Iesu, qui solus es ab
            omni malitia purus ac sincerus, largire, ut in dies et ipse magis ac magis expurgem
            vetus fermentum. Rursum, si forte legatur evangelium de seminante semen suum, sic oro
            mecum: Felix ille, qui meretur esse terra bona: precorque, ut me ex terra parum
            frugifera, sua benignitate faciat terram bonam, sine cuius beneficio nihil omnino bonum
            est. Sint haec exempli causa dicta: nam singula persequi prolixum sit. Sed, si contingat
            sacrificus mutus, quales multos habet Germania, aut non detur adesse propius altari,
            fere libellum paro, in quo descriptum sit eius diei evangelium et epistola; inde ipse
            aut pronuncio aut oculis lego.</p>
        </sp>
        <sp>
          <speaker>Er.</speaker>
          <p>Intelligo. Sed quibus cogitationibus potissimum transmittis hoc tempus?</p>
        </sp>
        <sp>
          <speaker>Ga.</speaker>
          <p>Ago gratias Iesu Christo pro ineffabili caritate, quod genus humanum sua morte redimere
            dignatus est; et oro, ne patiatur suum sacrosanctum sanguinem pro me frustra fusum esse,
            sed suo corpore semper pascat animum meum, suo sanguine vivificet spiritum meum, ut
            paulatim adolescens virtutum auctibus efficiar idoneum membrum corporis illius mystici,
            quod est ecclesia, nec unquam deficiam ab illo sanctissimo foedere, quod in extrema
            coena distributo pane, et porrecto poculo pepigit cum discipulis suis electis, et per
            hos cum omnibus, qui per baptismum in societatem illius insiti sunt. Quod si sensero
            vagari cogitationem, lego psalmos aliquot, aut aliud quippiam pium, quod animum ab
            evagando cohibeat.</p>
        </sp>
        <sp>
          <speaker>Er.</speaker>
          <p>Habes in hoc psalmos certos?</p>
        </sp>
        <sp>
          <speaker>Ga.</speaker>
          <p>Habeo; sed, quos non ita mihi ipsi indixi, quin omittam, si cogitatio quaepiam incidat,
            quae magis reficiat animum meum, quam illa psalmorum recitatio.</p>
        </sp>
        <sp>
          <speaker>Er.</speaker>
          <p>Quid de ieiunando?</p>
        </sp>
        <sp>
          <speaker>Ga.</speaker>
          <p>Cum ieiunio mihi nihil est negotii. Sic enim me docuit Hieronymus, non esse valetudinem
            atterendam ieiuniis, donec corpus aetate robur iustum collegerit. Nondum autem egressus
            sum annum decimum septimum. Sed tamen si sensero opus, prandeo coenoque parcius, quo me
            praebeam alacriorem studiis pietatis per diem festum.</p>
        </sp>
        <sp>
          <speaker>Er.</speaker>
          <p>Posteaquam coepi semel, expiscabor omnia. Quomodo affectus es erga conciones?</p>
        </sp>
        <sp>
          <speaker>Ga.</speaker>
          <p>Optime. Ad has non minus religiose accedo, quam ad sacram synaxim. Et tamen deligo,
            quos audiam. Sunt enim, quos praestat non audisse. Quod si talis contingit, aut si nemo
            contingit, tempus hoc transigo sacra lectione: lego evangelium et epistolam cum
            interpretatione Chrysostomi aut Hieronymi, aut si quis alius occurrit pius ac doctus
            interpres.</p>
        </sp>
        <sp>
          <speaker>Er.</speaker>
          <p>Sed magis afficit viva vox.</p>
        </sp>
        <sp>
          <speaker>Ga.</speaker>
          <p>Fateor; et audire malo, si detur concionator tolerabilis: sed non videor omnino
            caruisse concione, si Chrysostomum aut Hieronyrnum scripto loquentem audiero.</p>
        </sp>
        <sp>
          <speaker>Er.</speaker>
          <p>Non opinor. Sed quid te delectat confessio?</p>
        </sp>
        <sp>
          <speaker>Ga.</speaker>
          <p>Magnopere: nam confiteor quotidie.</p>
        </sp>
        <sp>
          <speaker>Er.</speaker>
          <p>Quotidie?</p>
        </sp>
        <sp>
          <speaker>Ga.</speaker>
          <p>Sic est.</p>
        </sp>
        <sp>
          <speaker>Er.</speaker>
          <p>Alendus est igitur tibi proprie sacerdos.</p>
        </sp>
        <sp>
          <speaker>Ga.</speaker>
          <p>Sed illi confiteor, qui vere solus remittit peccata cui est potestas universa.</p>
        </sp>
        <sp>
          <speaker>Er.</speaker>
          <p>Cuinam?</p>
        </sp>
        <sp>
          <speaker>Ga.</speaker>
          <p>Christo.</p>
        </sp>
        <sp>
          <speaker>Er.</speaker>
          <p>An istud sat esse putas?</p>
        </sp>
        <sp>
          <speaker>Ga.</speaker>
          <p>Mihi quidem sat esset, si sat esset proceribus ecclesiae et consuetudini receptae.</p>
        </sp>
        <sp>
          <speaker>Er.</speaker>
          <p>Sed quos tandem appellar ecclesiae proceres?</p>
        </sp>
        <sp>
          <speaker>Ga.</speaker>
          <p>Pontifices, Episcopos, Apostolos.</p>
        </sp>
        <sp>
          <speaker>Er.</speaker>
          <p>Et inter hos annumeras Christum?</p>
        </sp>
        <sp>
          <speaker>Ga.</speaker>
          <p>Is est omnium sine controversia colophon.</p>
        </sp>
        <sp>
          <speaker>Er.</speaker>
          <p>Et huius receptae confessionis auctor?</p>
        </sp>
        <sp>
          <speaker>Ga.</speaker>
          <p>Is quidem auctor est omnis boni: sed an ipse instituerit hanc confessionem, qualis nunc
            est in usu ecclesiae, theologis excutiendum relinquo: mihi puero et idiotae sufficit
            maiorum auctoritas. Haec est certe praecipua confessio: nec est facile, confiteri
            Christo. Non confitetur illi, nisi qui ex animo irascitur suo peccato. Apud illum expono
            deploroque, si quid admisi gravius; clamo, lacrymor, ploro, me ipsum execror, illius
            imploro misericordiam: nec finem facio, donec sensero peccandi affectum penitus
            expurgatum e medullis animi, et succedere tranquillitatem aliquam et alacritatem,
            condonati criminis argumentum. Atque ubi tempus invitat, ut adeam sacrosanctam mensam
            corporis et sanguinis dominici, confiteor et sacerdoti, sed paucis, et non nisi ea, quae
            certo videntur crimina: aut eiusmodi, ut vehemens suspicio sit, crimen esse. Neque vero
            protinus arbitror esse piaculum, hoc est, enorme crimen, quod admittitur adversus
            quaslibet constitutiones humanas, nisi contemptus accesserit malitiosus. Imo vix
            arbitror crimen capitale, cui non sit adiuncta malitia, hoc est, perversa voluntas.</p>
        </sp>
        <sp>
          <speaker>Er.</speaker>
          <p>Laudo, quod sic es religiosus, ut tamen superstitiosus non sis. Hic quoque puto locum
            esse proverbio,<emph>Nec omnia, nec passim, nec quibuslibet</emph>.</p>
        </sp>
        <sp>
          <speaker>Ga.</speaker>
          <p>Deligo mihi sacerdotem, cui credam arcana pectoris.</p>
        </sp>
        <sp>
          <speaker>Er.</speaker>
          <p>Isthuc est sapere. Sunt enim permulti, quod compertum est, qui, quod accipiunt in
            confessionibus, effutiunt. Sunt improbi quidam et impudentes, qui percontantur a
            confitente, quae praestiterat tacuisse. Sunt indocti et stolidi, qui ob sordidum
            quaestum praebent aurem verius, quam animum, quum nec diiudicent inter noxiam et recte
            factum, nec docere possint, nec consolari, nec consulere. Haec sic habere, frequenter
            audivi ex multis, et ipse partim expertus sum.</p>
        </sp>
        <sp>
          <speaker>Ga.</speaker>
          <p>Et ego nimium. Proinde deligo mihi virum non indoctum, gravem, spectatae integritatis,
            linguae continentis.</p>
        </sp>
        <sp>
          <speaker>Er.</speaker>
          <p>Profecto felix es, qui ista mature sapere coeperis.</p>
        </sp>
        <sp>
          <speaker>Ga.</speaker>
          <p>Denique illa prima mihi curarum est, ne quid committam, quod cum periculo credam
            sacerdoti.</p>
        </sp>
        <sp>
          <speaker>Er.</speaker>
          <p>Nihil melius, siquidem possis cavere.</p>
        </sp>
        <sp>
          <speaker>Ga.</speaker>
          <p>Nobis quidem difficillimum est: sed auxiliante Christo, facile est. Primum est, ut
            adsit bona voluntas. Eam mihi subinde renovo, praesertim diebus dominicis. Deinde
            subduco meipsum pro viribus ab improborum consortio; et sodalibus integerrimis me
            adiungo, quorum convictu fiam melior.</p>
        </sp>
        <sp>
          <speaker>Er.</speaker>
          <p>Recte tibi consulis. Corrumpunt enim mores bonos colloquia prava.</p>
        </sp>
        <sp>
          <speaker>Ga.</speaker>
          <p>Otium ceu pestem quandam fugio.</p>
        </sp>
        <sp>
          <speaker>Er.</speaker>
          <p>Nec mirum: nam nihil malorum non docet otium. Sed ut nunc sunt hominum mores, solus
            vivat oportet, qui velit abesse a malorum consortio.</p>
        </sp>
        <sp>
          <speaker>Ga.</speaker>
          <p>Non omnino vanum est, quod dicis. Plures enim mali; ut Graecus ille sapiens dixit. Sed
            ex paucis optimos deligo. Et probus sodalis nonnunquam sodalem reddit meliorem. Vito
            lusus, qui provocant ad nequitiam: utor innoxiis. Comem me praebeo omnibus: sed
            familiarem non nisi bonis. Quod si quando incidero in malos, aut corrigo blande monendo,
            aut dissimulo, toleroque: si videor non profecturus, certe, quum primum licet, memet ab
            illis suffuror.</p>
        </sp>
        <sp>
          <speaker>Er.</speaker>
          <p>Nunquamne titillavit animum tuum libido capiundae cucullae?</p>
        </sp>
        <sp>
          <speaker>Ga.</speaker>
          <p>Nunquam; sed crebro sollicitatus sum a quibusdam, ab hoc seculo, velut a naufragio, ad
            portum monasteriorum vocantibus.</p>
        </sp>
        <sp>
          <speaker>Er.</speaker>
          <p>Quid ego audio? Captabant praedam?</p>
        </sp>
        <sp>
          <speaker>Ga.</speaker>
          <p>Miris technis adorti sunt et me, et parentes. Sed mihi stat sententia, non addicere me
            vel matrimonio, vel sacerdotio, vel instituto monachorum, aut ulli vitae generi, unde
            post me non queam extricare, priusquam mihi fuero pulchre notus.</p>
        </sp>
        <sp>
          <speaker>Er.</speaker>
          <p>Quando isthuc erit?</p>
        </sp>
        <sp>
          <speaker>Ga.</speaker>
          <p>Fortasse nunquam. Sed ante annum vigesimum octavum nihil statuetur.</p>
        </sp>
        <sp>
          <speaker>Er.</speaker>
          <p>Cur ita?</p>
        </sp>
        <sp>
          <speaker>Ga.</speaker>
          <p>Quia audio passim tam multos sacerdotes, monachos et maritos, deplorantes, quod sese
            temere praecipitarint in servitutem.</p>
        </sp>
        <sp>
          <speaker>Er.</speaker>
          <p>Cautus es, qui capi nolis.</p>
        </sp>
        <sp>
          <speaker>Ga.</speaker>
          <p>Interim tria mihi curae sunt.</p>
        </sp>
        <sp>
          <speaker>Er.</speaker>
          <p>Quaenam ista?</p>
        </sp>
        <sp>
          <speaker>Ga.</speaker>
          <p>Ut proficiam in probitate morum. Dein, si id nequeam, certe tuear illibatam innocentiam
            ac famam. Postremo paro mihi bonas literas ac disciplinas, in quovis vitae genere
            futuras usui.</p>
        </sp>
        <sp>
          <speaker>Er.</speaker>
          <p>Sed interim a po&#235;tis abstines?</p>
        </sp>
        <sp>
          <speaker>Ga.</speaker>
          <p>Non in totum, sed castissimos quosque potissimum lego. Quod si quid inciderit parum
            verecundum, praetercurro, quemadmodum Ulysses obturatis auribus Sirenas
            praeternavigavit.</p>
        </sp>
        <sp>
          <speaker>Er.</speaker>
          <p>Sed cui interim studiorum generi te potissimum addicis? medicinae, iuri caesareo aut
            pontificio, an theologiae? Nam linguae, bonae literae, philosophia, pariter conducunt ad
            omnem professionem.</p>
        </sp>
        <sp>
          <speaker>Ga.</speaker>
          <p>Nondum ulli me plane addixi, sed ex omnibus gustum aliquem capio, ne cuiusquam plane
            sim rudis, utque, degustatis singulis, certius eligam, cui sim accommodus. Medicina
            ubivis terrarum certissimum viaticum est: Iurisprudentia viam aperit ad dignitates:
            Theologia mihi cumprimis placeret, nisi me mores quorundam, et morosae inter ipsos
            contentiones offenderent.</p>
        </sp>
        <sp>
          <speaker>Er.</speaker>
          <p>Non facile labitur, qui sic pedetentim incedit. Complures hisce temporibus abstinent a
            theologia, quod vereantur, ne vacillent in fide catholica, quum videant nihil non vocari
            in quaestionem.</p>
        </sp>
        <sp>
          <speaker>Ga.</speaker>
          <p>Ego, quod lego in sacris literis et in symbolo, quod dicitur Apostolorum, summa fiducia
            credo, nec ultra scrutor. Cetera permitto theologis disputanda ac definienda, si velint.
            Si quid tamen receptum est usu populi christiani, quod non plane pugnet cum sacris
            literis, hactenus servo, ne cuiquam sim offendiculo.</p>
        </sp>
        <sp>
          <speaker>Er.</speaker>
          <p>Quis Thales te docuit istam philosophiam?</p>
        </sp>
        <sp>
          <speaker>Ga.</speaker>
          <p>Fuit mihi admodum puero consuetudo domestica cum integerrimo viro Ioanne Coleto.
            Nostin' hominem?</p>
        </sp>
        <sp>
          <speaker>Er.</speaker>
          <p>Quid ni? tanquam te.</p>
        </sp>
        <sp>
          <speaker>Ga.</speaker>
          <p>Is eam aetatem huiusmodi praeceptiunculis imbuit.</p>
        </sp>
        <sp>
          <speaker>Er.</speaker>
          <p>Non invidebis, si me praebeam aemulum instituti tui?</p>
        </sp>
        <sp>
          <speaker>Ga.</speaker>
          <p>Imo isthoc nomine mihi futurus es multo charior. Scis enim, similitudine morum
            conglutinari familiaritatem ac benevolentiam.</p>
        </sp>
        <sp>
          <speaker>Er.</speaker>
          <p>Verum; sed non inter competitores eiusdem magistratus, quum simili laborent morbo.</p>
        </sp>
        <sp>
          <speaker>Ga.</speaker>
          <p>Nec inter eiusdem sponsae procos, quum pariter laborent amore.</p>
        </sp>
        <sp>
          <speaker>Er.</speaker>
          <p>Sed extra iocum, experiar imitari rationem istam.</p>
        </sp>
        <sp>
          <speaker>Ga.</speaker>
          <p>Precor, ut tibi vertat quam optime.</p>
        </sp>
        <sp>
          <speaker>Er.</speaker>
          <p>Fortassis assequar te.</p>
        </sp>
        <sp>
          <speaker>Ga.</speaker>
          <p>Utinam et praecurras. Sed interim non operiar te; quin ipse quotidie me ipsum superare
            contendo: sed tamen adnitere si potes, ut antevertas.</p>
        </sp>
      </div>
      <div
        n="12"
        type="colloquium">
        <head>Venatio</head>
        <p>Personae</p>
        <castList>
          <castItem>Paulus</castItem>
          <castItem>Thomas</castItem>
          <castItem>Vincentius</castItem>
          <castItem>Laurentius</castItem>
          <castItem>Bartholus</castItem>
        </castList>
        <sp>
          <speaker>Pa.</speaker>
          <p>Trahit sua quemque voluptas; mihi placet venatio.</p>
        </sp>
        <sp>
          <speaker>Th.</speaker>
          <p>Placet et mihi: sed ubi canes, ubi venabula, ubi casses?</p>
        </sp>
        <sp>
          <speaker>Pa.</speaker>
          <p>Valeant apri, ursi, cervi et vulpes; nos insidiabimur cuniculis.</p>
        </sp>
        <sp>
          <speaker>Vi.</speaker>
          <p>At ego laqueos iniiciam locustis. Insidiabor gryllis.</p>
        </sp>
        <sp>
          <speaker>La.</speaker>
          <p>Ego ranas captabo.</p>
        </sp>
        <sp>
          <speaker>Ba.</speaker>
          <p>Ego papiliones venabor.</p>
        </sp>
        <sp>
          <speaker>La.</speaker>
          <p>Difficile est sectari volantia.</p>
        </sp>
        <sp>
          <speaker>Ba.</speaker>
          <p>Difficile, sed pulchrum; nisi pulchrius esse ducis sectari lumbricos aut cochleas, quia
            carent alis.</p>
        </sp>
        <sp>
          <speaker>La.</speaker>
          <p>Equidem malo insidiari piscibus; est mihi hamus elegans.</p>
        </sp>
        <sp>
          <speaker>Ba.</speaker>
          <p>Sed unde parabis escam?</p>
        </sp>
        <sp>
          <speaker>La.</speaker>
          <p>Lumbricorum ubique magna est copia.</p>
        </sp>
        <sp>
          <speaker>Ba.</speaker>
          <p>Est, si tibi velint prorepere e terra.</p>
        </sp>
        <sp>
          <speaker>La.</speaker>
          <p>At ego mox efficiam, ut multae myriades prosiliant.</p>
        </sp>
        <sp>
          <speaker>Ba.</speaker>
          <p>Quo pacto? incantamentis?</p>
        </sp>
        <sp>
          <speaker>La.</speaker>
          <p>Videbis artem. Imple hanc situlam aqua. Hos iuglandium summos cortices virentes
            confractos immittito. Hac aqua perfunde solum. Nunc observa paulisper. Vides
          emergentes?</p>
        </sp>
        <sp>
          <speaker>Ba.</speaker>
          <p>Rem prodigiosam video. Sic olim, opinor, exsiliebant armati ex satis serpentis
            dentibus. Sed plerique pisces delicatioris et elegantioris sunt palati, quam ut esca tam
            vulgari capiantur.</p>
        </sp>
        <sp>
          <speaker>La.</speaker>
          <p>Novi quoddam insecti genus, quo talibus insidiari soleo.</p>
        </sp>
        <sp>
          <speaker>Ba.</speaker>
          <p>Tu vide, an possis imponere piscibus; ego ranis facessam negotium.</p>
        </sp>
        <sp>
          <speaker>La.</speaker>
          <p>Quomodo? reti?</p>
        </sp>
        <sp>
          <speaker>Ba.</speaker>
          <p>Non; sed arcu.</p>
        </sp>
        <sp>
          <speaker>La.</speaker>
          <p>Novum piscandi genus.</p>
        </sp>
        <sp>
          <speaker>Ba.</speaker>
          <p>At non iniucundum. Videbis et fateberis.</p>
        </sp>
        <sp>
          <speaker>Vi.</speaker>
          <p>Quid si nos duo micemus digitis?</p>
        </sp>
        <sp>
          <speaker>Pa.</speaker>
          <p>Ignavum est ac rusticum lusus genus. Ad focum desidentibus magis convenit, quam in
            campo versantibus.</p>
        </sp>
        <sp>
          <speaker>Vi.</speaker>
          <p>Quid si certemus nucibus?</p>
        </sp>
        <sp>
          <speaker>Pa.</speaker>
          <p>Nuces admodum pueris relinquamus; nos grandiusculi sumus.</p>
        </sp>
        <sp>
          <speaker>Vi.</speaker>
          <p>Et tamen nihil aliud adhuc, quam pueri sumus.</p>
        </sp>
        <sp>
          <speaker>Pa.</speaker>
          <p>Sed quibus decorum est ludere nucibus, iisdem non indecorum est equitare in arundine
            longa.</p>
        </sp>
        <sp>
          <speaker>Vi.</speaker>
          <p>Tu igitur praescribito lusus genus, sequar quocunque vocaris.</p>
        </sp>
        <sp>
          <speaker>La.</speaker>
          <p>Et ego futurus sum omnium horarum homo.</p>
        </sp>
      </div>
      <div
        n="13"
        type="colloquium">
        <head>Euntes in ludum literarium</head>
        <div
          n="1"
          type="topic">
          <p>Personae</p>
          <castList>
            <castItem>Sylvius</castItem>
            <castItem>Iohannes</castItem>
          </castList>
          <sp>
            <speaker>Sy.</speaker>
            <p>Cur adeo curris, Ioannes?</p>
          </sp>
          <sp>
            <speaker>Io.</speaker>
            <p>Cur lepus, ut aiunt, pro canibus?</p>
          </sp>
          <sp>
            <speaker>Sy.</speaker>
            <p>Quid hoc proverbii est?</p>
          </sp>
          <sp>
            <speaker>Io.</speaker>
            <p>Quia nisi adfuero in tempore ante recitatum catalogum, actum est de pelle mea.</p>
          </sp>
          <sp>
            <speaker>Sy.</speaker>
            <p>Hac quidem ex parte nihil est periculi. Modo praeterita est quinta. Inspice
              horologium, manus nondum attigit punctum, quod horam ab hora aequis spatiis
            dirimit.</p>
          </sp>
          <sp>
            <speaker>Io.</speaker>
            <p>At ego vix habeo fidem horologiis: mentiuntur nonnunquam.</p>
          </sp>
          <sp>
            <speaker>Sy.</speaker>
            <p>At mihi fide, qui campanae vocem audivi.</p>
          </sp>
          <sp>
            <speaker>Io.</speaker>
            <p>Quid loquebatur?</p>
          </sp>
          <sp>
            <speaker>Sy.</speaker>
            <p>Horam esse quintam.</p>
          </sp>
          <sp>
            <speaker>Io.</speaker>
            <p>Sed est et aliud, unde magis etiam timeam. Reddenda est memoriter hesterna lectio,
              satis prolixa. Vereor ut possim.</p>
          </sp>
          <sp>
            <speaker>Sy.</speaker>
            <p>Commune periculum narras. Nam et ipse vix satis teneo.</p>
          </sp>
          <sp>
            <speaker>Io.</speaker>
            <p>Et nosti praeceptoris saevitiam. Omnis illi noxia capitalis est. Nec magis parcit
              nostris natibus, quam si corium esset bubulum.</p>
          </sp>
          <sp>
            <speaker>Sy.</speaker>
            <p>Verum is non aderit in ludo. Quem igitur vicarium constituit?</p>
          </sp>
          <sp>
            <speaker>Io.</speaker>
            <p>Cornelium.</p>
          </sp>
          <sp>
            <speaker>Sy.</speaker>
            <p>Strabum illum? Vae nostris natibus. Is vel Orbilio plagosior est.</p>
          </sp>
          <sp>
            <speaker>Io.</speaker>
            <p>Verum dicis; et ideo non raro sum illius brachio precatus paralysin.</p>
          </sp>
          <sp>
            <speaker>Sy.</speaker>
            <p>Non est pium, imprecari praeceptori. Nobis potius cavendum, ne incidamus in illius
              tyranni manus.</p>
          </sp>
          <sp>
            <speaker>Io.</speaker>
            <p>Reddamus inter nos vicissim, altero recitante, altero codicem inspiciente.</p>
          </sp>
          <sp>
            <speaker>Sy.</speaker>
            <p>Pulchre mones.</p>
          </sp>
          <sp>
            <speaker>Io.</speaker>
            <p>Fac praesenti sis animo. Nam metus officit memoriae.</p>
          </sp>
          <sp>
            <speaker>Sy.</speaker>
            <p>Facile deponerem pavorem, si non adesset periculum. At in tanto discrimine quis
              possit esse securus animo?</p>
          </sp>
          <sp>
            <speaker>Io.</speaker>
            <p>Fateor; attamen non agitur de capite, sed de parte diversa.</p>
          </sp>
        </div>
        <div
          n="2"
          type="topic">
          <head>
            <emph>Alia</emph>
          </head>
          <p>Personae</p>
          <castList>
            <castItem>Cornelius</castItem>
            <castItem>Andreas</castItem>
          </castList>
          <sp>
            <speaker>Co.</speaker>
            <p>Scite tu quidem pingis, sed charta tua perfluit. Charta subhumida est, ac transmittit
              atramentum.</p>
          </sp>
          <sp>
            <speaker>An.</speaker>
            <p>Quaeso, ut appares mihi pennam hanc.</p>
          </sp>
          <sp>
            <speaker>Co.</speaker>
            <p>Deest mihi gladiolus scriptorius.</p>
          </sp>
          <sp>
            <speaker>An.</speaker>
            <p>En tibi.</p>
          </sp>
          <sp>
            <speaker>Co.</speaker>
            <p>Hui, quam obtusus!</p>
          </sp>
          <sp>
            <speaker>An.</speaker>
            <p>Accipe coticulam.</p>
          </sp>
          <sp>
            <speaker>Co.</speaker>
            <p>Utrum amas scribere cuspide duriuscula, an molliore?</p>
          </sp>
          <sp>
            <speaker>An.</speaker>
            <p>Attempera ad manum tuam.</p>
          </sp>
          <sp>
            <speaker>Co.</speaker>
            <p>Ego molliore soleo.</p>
          </sp>
          <sp>
            <speaker>An.</speaker>
            <p>Quaeso, ut mihi describas ordine figuras elementorum.</p>
          </sp>
          <sp>
            <speaker>Co.</speaker>
            <p>Graecas an latinas?</p>
          </sp>
          <sp>
            <speaker>An.</speaker>
            <p>Latinas primum conabor imitari.</p>
          </sp>
          <sp>
            <speaker>Co.</speaker>
            <p>Suppedita chartam.</p>
          </sp>
          <sp>
            <speaker>An.</speaker>
            <p>Accipe.</p>
          </sp>
          <sp>
            <speaker>Co.</speaker>
            <p>Sed meum atramentum dilutius est, subinde infusa aqua.</p>
          </sp>
          <sp>
            <speaker>An.</speaker>
            <p>At meum linteolum prorsus exaruit.</p>
          </sp>
          <sp>
            <speaker>Co.</speaker>
            <p>Imminge; nisi mavis immeiere.</p>
          </sp>
          <sp>
            <speaker>An.</speaker>
            <p>Imo potius rogabo alicunde.</p>
          </sp>
          <sp>
            <speaker>Co.</speaker>
            <p>Praestat habere domi, quam rogare commodato.</p>
          </sp>
          <sp>
            <speaker>An.</speaker>
            <p>Quid est scholasticus absque calamo et atramento?</p>
          </sp>
          <sp>
            <speaker>Co.</speaker>
            <p>Quod miles absque clypeo et gladio.</p>
          </sp>
          <sp>
            <speaker>An.</speaker>
            <p>Utinam mihi essent articuli tam celeres. Equidem non possum dictantis vocem scribendo
              assequi.</p>
          </sp>
          <sp>
            <speaker>Co.</speaker>
            <p>Prima cura sit, ut bene scribas: proxima, ut celeriter. Sat cito, si sat bene.</p>
          </sp>
          <sp>
            <speaker>An.</speaker>
            <p>Belle: sed istam cantionem cane praeceptori, quum dictat, Sat cito, si sat bene.</p>
          </sp>
        </div>
      </div>
      <div
        n="14"
        type="colloquium">
        <head>Formulae</head>
        <p>Personae</p>
        <castList>
          <castItem>Petrus</castItem>
          <castItem>Christianus</castItem>
        </castList>
        <div
          n="1"
          type="topic">
          <head>
            <emph>Agendi gratias, formula</emph>
          </head>
          <sp>
            <speaker>Pe.</speaker>
            <p>Gratum mihi fecisti, quod aliquoties ad me scripseris. Habeo gratiam, quod ad me
              crebrius scripsisti. Amo te, quod interdum ad me literas dare non dedignatus es. Habeo
              gratiam, quod crebris literis me viseris. Ago tibi gratias, qui literarum fasciculis
              nos oneraris. Maxima tibi a me habetur gratia, qui nos aliquando literis lacessiveris.
              Pergratum mihi fecisti, quod nos dignatus sis tuis literis. Debeo tibi pro tuis
              humanissimis ad me literis. Magni beneficii loco duco, quod non es gravatus ad me
              scribere.</p>
          </sp>
          <p>
            <emph>Responsio</emph>
          </p>
          <sp>
            <speaker>Ch.</speaker>
            <p>Imo meum est, deprecari culpam impudentiae, qui non veritus sim, tibi, homini tum
              occupatissimo, tum doctissimo, meis illiteratis literis obstrepere. Agnosco solitam
              tuam humanitatem, qui meam audaciam boni consulueris. Verebar, ne quid offendissent te
              meae literae, quod nihil omnino responderes. Non est, quod agas gratias; mihi plus
              satis est, si sedulitatem meam accepisti in bonam partem.</p>
          </sp>
        </div>
        <div
          n="2"
          type="topic">
          <head>
            <emph>Nova rogandi formula</emph>
          </head>
          <sp>
            <speaker>Pe.</speaker>
            <p>Nihilne novarum rerum adfertur e patria? Num quid novi de nostratibus accepisti? Quid
              novi? Ecquid novarum rerum apportas? Num quid novi fertur? Num quae res novae e patria
              nunciantur?</p>
          </sp>
          <p>
            <emph>Responsio</emph>
          </p>
          <sp>
            <speaker>Ch.</speaker>
            <p>Novi quidem permultum, at nihil veri. Novarum quidem rerum satis, at nihil comperti.
              Nova permulta, at explorati nihil. Non parum novi, at veri non multum. Nihil adfertur
              novi. Novarum rerum nihil prorsus accepi. Certi nihil, novi nonnihil. Rumores
              adferuntur permulti, sed dubii. Plurima est fama, at rerum nihil, firmi nihil. Si vana
              te capiunt, adfero tota plaustra mendaciorum. Fabularum totos modios apporto. Tantum
              mendaciorum adfero quantum vix una navis vehat.</p>
          </sp>
          <sp>
            <speaker>Pe.</speaker>
            <p>Exonera te quam primum ne succumbas tanto oneri.</p>
          </sp>
          <sp>
            <speaker>Ch.</speaker>
            <p>Nihil habeo praeter ea, quae iactantur in tonstrinis, in vehiculis, et in
            navibus.</p>
          </sp>
        </div>
        <div
          n="3"
          type="topic">
          <head>
            <emph>An accepisti literas? formula</emph>
          </head>
          <sp>
            <speaker>Pe.</speaker>
            <p>Nihilne literarum accepisti? Num aliquas e patria recepisti literas? Nullae tibi sunt
              redditae literae? Num quid scriptorum accepisti? Num quas accepisti epistolas? Ecquas
              ab amiculis accepisti literas? Nihil epistolarum advolavit e Gallia?</p>
          </sp>
          <p>
            <emph>Responsio</emph>
          </p>
          <sp>
            <speaker>Ch.</speaker>
            <p>Literarum nihil accepi. Ne pilum quidem literarum accepi. Ne tantulum quidem adfertur
              literarum. Nemo literam ad me. Ne verbum quidem a quoquam redditur. Tantum literarum
              accepi iamdiu, quantum vides in oculo meo. Equidem pecunias, quam literas malim.
              Argentum accipere malim, quam epistolas. Nummos recipere malim, quam epistolia. Nihil
              moror literas, modo veniat argentum. Equidem numerari malo mihi, quam scribi.</p>
          </sp>
        </div>
        <div
          n="4"
          type="topic">
          <head>
            <emph>Credo, formula</emph>
          </head>
          <sp>
            <speaker>Pe.</speaker>
            <p>Facile credo. Haud difficile creditu est. Credi istud perfacile potest. Istud tibi
              quis non credat? Admodum incredulus fuerit, qui hoc tibi non credat. Profecto habeo
              tibi fidem. Istius rei mihi facile fidem facis. Credo tibi vel iniurato. Verisimile
              dicis. Adferunt tamen nonnihil solatii literae. At ego alterutrum malim, quam
            neutrum.</p>
          </sp>
        </div>
        <div
          n="5"
          type="topic">
          <head>
            <emph>Utilitatis formula</emph>
          </head>
          <sp>
            <speaker>Ch.</speaker>
            <p>Quorsum spectant literae sine pecunia? Ad quid tandem inanes conducunt literae?
              Quorsum valent, ad quid conferunt, faciunt, prosunt, proficiunt literae vacuae? Cui
              gratae, cui acceptae literae sine nummis? Quid emolumenti afferunt literae inanes? Cui
              bono sunt otiosae literae? Quid iuvant? Cui sunt usui? Ad quid conducibiles sunt? Quid
              secum adferunt momenti? Cui rei sunt utiles inanes epistolae?</p>
          </sp>
          <p>
            <emph>Responsio</emph>
          </p>
          <sp>
            <speaker>Pe.</speaker>
            <p>Podici tergendo utiles, idoneae, accommodae. Conducunt natibus tergendis. Si usum
              nescis earum, ad anum expurgandum valent. Ad nates tergendas. Ad posticum purgandum.
              Conferunt ad eam corporis partem mundandam, quae semet identidem inquinat. Valent
              convestiendis scombris. Involvendo thuri sunt accommodae. Quid? Valentne amiculi? Quid
              uxor agit tua?</p>
          </sp>
          <sp>
            <speaker>Ch.</speaker>
            <p>Recte: eam apud matrem reliqui, et quidem praegnantem.</p>
          </sp>
        </div>
        <div
          n="6"
          type="topic">
          <head>
            <emph>Bene precandi</emph>
          </head>
          <sp>
            <speaker>Pe.</speaker>
            <p>Bene et tibi et illi vertat: tibi, quod pater: illi, quod mater futura sit. Adsit
              Deus. Ut utrique vestrum faustum felixque sit, precor optoque. Quaeso, oro superos
              omnes, ut incolumis prolem vobis dignam pariat, et pulchra te faciat prole parentem.
              Laudo te, quod virum te praestiteris. Gaudeo, te virum praestitisse. Gallum te esse
              declarasti, at non Cybeles. Abi, virum te iudico.</p>
          </sp>
          <sp>
            <speaker>Ch.</speaker>
            <p>Ludis; idque facis tuo more. Age age, est tibi ius apud me loquendi quaelibet. Audio,
              te patriam nuper revisisse.</p>
          </sp>
          <sp>
            <speaker>Pe.</speaker>
            <p>Sic est factum. Nam diutiuscule iam abfueram; non ferebam tam diuturnum patriae
              desiderium. Non poteram a parentum conspectu abesse diutius. Torquebat me diutinum
              amicorum desiderium.</p>
          </sp>
          <sp>
            <speaker>Ch.</speaker>
            <p>Pie fecisti: humanus es, qui ista cogites. Ducimur enim omnes admirabili quodam amore
              eius regionis, quae mos aluit atque edidit. Et,</p>
            <lg>
              <l>
                <emph>Nescio qua natale solum dulcedine cunctos</emph>
              </l>
              <l>
                <emph>Ducit, et immemores non sinit esse sui.</emph>
              </l>
            </lg>
            <p>Dic, quaeso, quonam in loco illic offendisti omnia?</p>
          </sp>
        </div>
        <div
          n="7"
          type="topic">
          <head>
            <emph>Nova omnia; formula</emph>
          </head>
          <sp>
            <speaker>Pe.</speaker>
            <p>Nihil non novum. Mutata omnia. Novata singula. Universa nova. Vide, quam repente
              tempus res mutet humanas. Videbar mihi in alium venire mundum. Vixdum decennium
              abfueram, et non secus omnia admirabar, quam Epimenides, somniatorum princeps, vix
              tandem expergefactus.</p>
          </sp>
          <sp>
            <speaker>Ch.</speaker>
            <p>Quaenam ista est fabula? Quid isthuc est fabulae?</p>
          </sp>
          <sp>
            <speaker>Pe.</speaker>
            <p>Dicam equidem, si vacat.</p>
          </sp>
          <sp>
            <speaker>Ch.</speaker>
            <p>Nihil fuerit iucundius.</p>
          </sp>
          <sp>
            <speaker>Pe.</speaker>
            <p>Sellam igitur una cum pulvino mihi poni iube.</p>
          </sp>
          <sp>
            <speaker>Ch.</speaker>
            <p>Recte admones; nam sedens commodius mentieris.</p>
          </sp>
          <sp>
            <speaker>Pe.</speaker>
            <p>Fabulantur historici de Epimenide quodam Cretensi, qui deambulandi gratia solus urbem
              egressus, quum, subita pluviae vi compellente, in quandam speluncam ingressus
              obdormisset, quadraginta septem perpetuos annos somnum continuarit.</p>
          </sp>
        </div>
        <div
          n="8"
          type="topic">
          <head>
            <emph>Non credo, formula</emph>
          </head>
          <sp>
            <speaker>Ch.</speaker>
            <p>Quid narras? incredibile dictu. Non verisimile dicis. Somnium mihi narras. Non fit
              mihi simile veri. Monstri simile narras. Non pudet tam improbae vanitatis? Digna
              fabula, quae addatur veris narrationibus Luciani.</p>
          </sp>
          <sp>
            <speaker>Pe.</speaker>
            <p>Imo rem narro a gravissimis proditam auctoribus: nisi forte tibi parum spectatae
              fidei est Aulus Gellius.</p>
          </sp>
          <sp>
            <speaker>Ch.</speaker>
            <p>Mihi vero, quae scribit ille, folia Sibyllae sunt omnia.</p>
          </sp>
          <sp>
            <speaker>Pe.</speaker>
            <p>Quid tandem theologum tot annos somniasse reris? Nam theologum fuisse, proditum
            est.</p>
          </sp>
          <sp>
            <speaker>Ch.</speaker>
            <p>Audire gestio.</p>
          </sp>
          <p>
            <emph>Responsio</emph>
          </p>
          <sp>
            <speaker>Pe.</speaker>
            <p>Quid aliud, quam quae postea prodidit Scotus, et huius farinae sodales? Sed bene cum
              Epimenide actum est, qui vel tandem ad se redierit: multi theologi nunquam
              expergiscuntur a suis somniis.</p>
          </sp>
          <sp>
            <speaker>Ch.</speaker>
            <p>Age, facis ut po&#235;ta dignum est: sed perge mentiri.</p>
          </sp>
          <sp>
            <speaker>Pe.</speaker>
            <p>Epimenides igitur somno solutus, e spelunca prodit, circumspicit, mutata videt omnia,
              sylvas, ripas, fumina, arbores, agros, breviter nihil non novum. Accedit ad urbem,
              percunctatur, manet illic aliquamdiu, neque novit quenquam, neque a quopiam agnitus
              est. Alius hominum cultus, nec idem vultus, mutatus sermo, diversi mores. Nec miror,
              hoc Epimenidi post tantum annorum evenisse, quum mihi idem propemodum evenerit, qui
              pauculos annos abfuissem.</p>
          </sp>
          <sp>
            <speaker>Ch.</speaker>
            <p>Quid uterque parens? vivuntne?</p>
          </sp>
          <sp>
            <speaker>Pe.</speaker>
            <p>Vivunt ambo, et valent utcunque, senio, morbo, denique bellorum calamitate
            confecti.</p>
          </sp>
          <sp>
            <speaker>Ch.</speaker>
            <p>Haec est humanae vitae comoedia. Haec est fatorum lex inevitabilis.</p>
          </sp>
          <sp>
            <speaker>Pe.</speaker>
            <p>Coenabis hodie domi?</p>
          </sp>
          <sp>
            <speaker>Ch.</speaker>
            <p>Foris coenaturus sum. Foris coenandum est mihi.</p>
          </sp>
          <sp>
            <speaker>Pe.</speaker>
            <p>Apud quem?</p>
          </sp>
          <sp>
            <speaker>Ch.</speaker>
            <p>Apud socerum meum, apud generum meum, apud nurum meam, apud affinem meum. Affines
              dicuntur, qui non sanguinis, sed matrimonii coniunctione copulati sunt.</p>
          </sp>
          <sp>
            <speaker>Pe.</speaker>
            <p>Quae sunt igitur usitata vocabula affinitatum?</p>
          </sp>
          <sp>
            <speaker>Ch.</speaker>
            <p>Maritus et uxor, nota sunt nomina.</p>
          </sp>
          <list>
            <item>Socer uxoris meae pater est mihi.</item>
            <item>Gener filiae meae maritus.</item>
            <item>Socrus uxoris meae mater.</item>
            <item>Nurus filii mei uxor.</item>
            <item>Levir mariti frater. Levir dicitur ab uxore, ut Helena Hectorem levirum vocat,
              quod esset nupta Paridi.</item>
            <item>Fratria fratris mei uxor.</item>
            <item>Glos mariti soror.</item>
            <item>Vitricus matris meae maritus.</item>
            <item>Noverca patris mei uxor.</item>
            <item>Privignus uxoris aut mariti filius.</item>
            <item>Privigna filia alterutrius.</item>
            <item>Rivalis qui amat eandem.</item>
            <item>Pellex quae amat eundem: ut Thraso rivalis est Phaedriae, et Europe pellex est
              Iunoni.</item>
          </list>
        </div>
        <div
          n="9"
          type="topic">
          <head>
            <emph>Cras mecum prandeas</emph>
          </head>
          <sp>
            <speaker>Pe.</speaker>
            <p>Ago gratias. Laudo te. In crastinum igitur te ad coenam voco. Cras ergo, ut mecum
              coenes, oro. Cras igitur te mihi convivam volo.</p>
          </sp>
        </div>
        <div
          n="10"
          type="topic">
          <head>
            <emph>Timeo ne non possim</emph>
          </head>
          <sp>
            <speaker>Ch.</speaker>
            <p>At vereor, ne non licuerit. Ut possim metuo. Veniam, si quidem licebit. At metuo, ne
              non queam.</p>
          </sp>
        </div>
        <div
          n="11"
          type="topic">
          <head>
            <emph>Quare?</emph>
          </head>
          <sp>
            <speaker>Pe.</speaker>
            <p>Cur non licebit? Qui sic? Quid ita? Quam ob rem? Quo pacto? Quid causae? Quid
              obstiterit, quo minus possis?</p>
          </sp>
        </div>
        <div
          n="12"
          type="topic">
          <head>
            <emph>Domi me esse oportet</emph>
          </head>
          <sp>
            <speaker>Ch.</speaker>
            <p>Tum quidem mihi domi manendum est. Ut domi nocte sim, necesse est. Tum certe foris
              esse non licebit. Cras mihi quoquam ire foras, liberum non erit. A prandio abesse mihi
              integrum non erit. Aliquot ipse convivas eo die operior. Aliquot amiculi constituere,
              ea nocte domi nostrae coenare. Ipsi mihi convivae sunt ea nocte tractandi, alioqui
              lubens venirem. Ni id esset, haud gravatim facerem. Quod ni esset, haud me tibi
              difficilem praeberem. Non excusarem, si liceret. Non paterer bis rogari, si queam.
              Parce rogare, vel invocatus adessem, si quo pacto liceret. Haud gravate tibi
              obsequerer, si possim. Frustra rogas eum, cui non est liberum: frustra item rogaturus,
              si liberum esset. Nunc, ut maxime cupiam, non possum: tunc supervacaneum esset, rogare
              volentem.</p>
          </sp>
          <sp>
            <speaker>Pe.</speaker>
            <p>Vel perendie apud me sis, oportet. Saltem perendino die ad coenam venias, necesse
              est. Quarto abhinc die non gravaberis, mihi praebere convivam. Die Iovis proximo non
              potes effugere, quin venias.</p>
          </sp>
        </div>
        <div
          n="13"
          type="topic">
          <head>
            <emph>Non possum promittere</emph>
          </head>
          <sp>
            <speaker>Ch.</speaker>
            <p>Non possum polliceri. Affirmare istud tibi non possum. Promittere certum nequeo.
              Veniam, ubi utrique nostrum videbitur commodissimum.</p>
          </sp>
        </div>
        <div
          n="14"
          type="topic">
          <head>
            <emph>Diem dicere debes</emph>
          </head>
          <sp>
            <speaker>Pe.</speaker>
            <p>Diem igitur mihi constituas volo, ad quem mecum sis coenaturus. Diem igitur assignes,
              oportet. Diem igitur promittas, necesse est. Diem certum mihi praefiniri, praescribi,
              praestitui, constitui cupio. Ad certum diem condicito. Diem mihi dicas velim.</p>
          </sp>
        </div>
        <div
          n="15"
          type="topic">
          <head>
            <emph>Nolo, te praescire</emph>
          </head>
          <sp>
            <speaker>Ch.</speaker>
            <p>Equidem non soleo dicere diem amicis. Cum quibus mihi parum convenit, iis soleo diem
              dicere. Praescium te esse nolim. Praescire te nolo. De improviso te opprimam.
              Inopinato te opprimam. Te nec opinantem oppressero. Te nihil suspicantem oppressurus
              sum. Non exspectatus adfuero. Adoriar te nec opinantem. Veniam ultroneus et insperatus
              conviva.</p>
          </sp>
        </div>
        <div
          n="16"
          type="topic">
          <head>
            <emph>Praescire volo</emph>
          </head>
          <sp>
            <speaker>Pe.</speaker>
            <p>Biduum praescire volo. Biduum praescius esse cupio. Praemoneto biduo prius, quam
              venias. Fac, me biduo ante certiorem.</p>
          </sp>
          <sp>
            <speaker>Ch.</speaker>
            <p>Si me urges, dico tibi diem Sybariticum, ne desit apparandi spatium.</p>
          </sp>
          <sp>
            <speaker>Pe.</speaker>
            <p>Quid hoc verbi est?</p>
          </sp>
          <sp>
            <speaker>Ch.</speaker>
            <p>Sybaritae convivas invitabant in annum proximum, ut utrinque esset iustus
            apparatus.</p>
          </sp>
          <sp>
            <speaker>Pe.</speaker>
            <p>Valeant Sybaritae cum suis molestis conviviis: ego congerronem voco, non
            satrapam.</p>
          </sp>
        </div>
        <div
          n="17"
          type="topic">
          <head>
            <emph>Tuo malo optas</emph>
          </head>
          <sp>
            <speaker>Ch.</speaker>
            <p>Equidem tuo detrimento. Tuopte quidem malo. In damnum tuum istud optas. Incommodo
              istud precaris tuo.</p>
          </sp>
          <sp>
            <speaker>Pe.</speaker>
            <p>Quid ita? Quam ob rem?</p>
          </sp>
          <sp>
            <speaker>Ch.</speaker>
            <p>Ego instructus accedam. Ego munitus veniam. Aggrediar te paratus. Instructus multa
              fame accedam; tu vide, ut vulturem expleveris. Parabo ventrem ac dentes exacuam; tu
              vide, quibus modis lupum exsatures.</p>
          </sp>
          <sp>
            <speaker>Pe.</speaker>
            <p>Age, ad hoc certamen provoco. Age, fac pro viribus, pro virili, si quid potes.</p>
          </sp>
          <sp>
            <speaker>Ch.</speaker>
            <p>Veniam, sed non incomitatus.</p>
          </sp>
          <sp>
            <speaker>Pe.</speaker>
            <p>Tanto venies gratior. Sed quo comite venies?</p>
          </sp>
          <sp>
            <speaker>Ch.</speaker>
            <p>Umbra.</p>
          </sp>
          <sp>
            <speaker>Pe.</speaker>
            <p>Nec secus possis, si modo luce venias.</p>
          </sp>
          <sp>
            <speaker>Ch.</speaker>
            <p>Sed umbram adducturus sum dentatam unam atque alteram, ne tu me vocaris impune.</p>
          </sp>
          <sp>
            <speaker>Pe.</speaker>
            <p>Age, ut libet, modo ne larvas adducas. Sed explana, si libet, quid sibi velit umbrae
              vocabulum.</p>
          </sp>
          <sp>
            <speaker>Ch.</speaker>
            <p>Apud eruditos umbrae vocantur, qui ipsi non vocati comitantur eum, qui vocatus est ad
              convivium.</p>
          </sp>
          <sp>
            <speaker>Pe.</speaker>
            <p>Talium umbrarum adduc quantum voles.</p>
          </sp>
        </div>
        <div
          n="18"
          type="topic">
          <head>
            <emph>Ea lege promitto</emph>
          </head>
          <sp>
            <speaker>Ch.</speaker>
            <p>Veniam quidem; at hac lege, ut tu postridie eius diei vicissim apud me coenes. Faciam
              eo quidem pacto, ut deinde mihi quoque sis conviva. Ea lege coenam condico, ut tu
              rursum mihi sis conviva. Spondeo futurum, sed hac exceptione, si tu postero die itidem
              apud me sis. Recipio tibi, facturum me. Do fidem futurum, his quidem legibus, ut tu
              mecum postridie prandeas.</p>
          </sp>
          <sp>
            <speaker>Pe.</speaker>
            <p>Age fiat. Esto. Sit ita, ut vis. Si iubes, faciam. Novi Gallorum magnificentiam. Non
              vis gratis apud me coenare, nisi vices retuleris. At isto quidem pacto redire solent
              in orbem convivia. Sic nascitur conviviorum longa periodus. Hac vicissitudine fiunt
              sine fine reciproca convivia.</p>
          </sp>
          <sp>
            <speaker>Ch.</speaker>
            <p>Nihil suavius, si minimum accedat apparatui quotidiano. Ceterum ego te detineo, alio
              fortassis iturum.</p>
          </sp>
          <sp>
            <speaker>Pe.</speaker>
            <p>Imo ego te opinor. Sed cras latius et familiarius confabulabimur. Verum crastino die
              plura nugabimur. Interim fac valeas. Interim cura, ut bene valeas. Interim
            valebis.</p>
          </sp>
        </div>
        <div
          n="19"
          type="topic">
          <head>
            <emph>Quo is? formula</emph>
          </head>
          <sp>
            <speaker>Ch.</speaker>
            <p>Quo tu nunc abis? Quo tu nunc properas? Quo tu tam celeri gradu tendis? Quonam te
              confers? Quo nunc iter est?</p>
          </sp>
        </div>
        <div
          n="20"
          type="topic">
          <head>
            <emph>Eo domum formula</emph>
          </head>
          <sp>
            <speaker>Pe.</speaker>
            <p>Domum me recipio. Domum revertor. Domum repeto. Domum me confero. Viso, quid domi
              agatur. Accerso medicum. Rus hinc concedo. Constitui ad hanc horam cum viro quodam
              gravissimo colloqui. Statui hac hora congredi cum viro gravissimo.</p>
          </sp>
          <sp>
            <speaker>Ch.</speaker>
            <p>Quonam?</p>
          </sp>
          <sp>
            <speaker>Pe.</speaker>
            <p>Cum Curione multiloquo.</p>
          </sp>
          <sp>
            <speaker>Ch.</speaker>
            <p>Precor igitur tibi praesentem Mercurium.</p>
          </sp>
          <sp>
            <speaker>Pe.</speaker>
            <p>Quid opus Mercurio favente?</p>
          </sp>
          <sp>
            <speaker>Ch.</speaker>
            <p>Quia res erit cum linguaci.</p>
          </sp>
          <sp>
            <speaker>Pe.</speaker>
            <p>Atqui hac gratia magis conveniebat, mihi Memoriam precari propitiam.</p>
          </sp>
          <sp>
            <speaker>Ch.</speaker>
            <p>Quid ita?</p>
          </sp>
          <sp>
            <speaker>Pe.</speaker>
            <p>Quia patientissimis auribus opus erit potius, quam strenua lingua. At auris Memoriae
              dicata est.</p>
          </sp>
          <sp>
            <speaker>Ch.</speaker>
            <p>Quanam iturus es? Qua ibis?</p>
          </sp>
          <sp>
            <speaker>Pe.</speaker>
            <p>Hac ad sinistram, hac, illac, per forum.</p>
          </sp>
          <sp>
            <speaker>Ch.</speaker>
            <p>Comitabor igitur te. Assectabor ac deducam te ad diverticulum usque.</p>
          </sp>
          <sp>
            <speaker>Pe.</speaker>
            <p>Non patiar te circumagi. Nolim te, tantum laboris mea causa capere. Isthuc officii
              serva, quum erit usus; nunc nihil opus est. Ne mea gratia facias viae tuae
            dispendium.</p>
          </sp>
          <sp>
            <speaker>Ch.</speaker>
            <p>Mihi quidem, compendium est, frui tantisper amico. Nihil habeo quod agam, et non sum
              piger, ni tibi sum molestus comes.</p>
          </sp>
          <sp>
            <speaker>Pe.</speaker>
            <p>Nemo iucundior assecla. At non sinam, ut mihi claudas laevum latus: non admittam, ut
              mihi sinister ambules. Hic te superis commendo. Nolo te longius comitem. Ulterius nolo
              me comiteris.</p>
          </sp>
        </div>
        <div
          n="21"
          type="topic">
          <head>
            <emph>Commendandi formula</emph>
          </head>
          <sp>
            <speaker>Ch.</speaker>
            <p>Tu me Curioni magnopere commendato. Fac me Curioni multiloquo quam commendatissimum
              facias. Me Curioni commendatum quam diligentissime curato. Iube, ut me sibi
              commendatissimum habeat. Ego me illi per te commendatum facio. Me tibi etiam atque
              etiam commendo. Me tuae humanitati quam possum diligentissime commendo. Recommendo pro
              commendo, barbaris relinquito. Vide, ne pauca cum multiloquo loquaris. Vide, ne cum
              multiloquo sis pauciloquus.</p>
          </sp>
        </div>
        <div
          n="22"
          type="topic">
          <head>
            <emph>Obsequii</emph>
          </head>
          <sp>
            <speaker>Pe.</speaker>
            <p>Vis me tibi morem gerere? Vis me tibi obsequi? Vis tibi obsecundem? Te, igitur
              imitari me iubes? Quandoquidem ita vis, faciam libentissime. Ne sis mihi diutius in
              mora, imo ne uterque alteri.</p>
          </sp>
          <sp>
            <speaker>Ch.</speaker>
            <p>Sed priusquam abeas, quaeso te, ne graveris me docere, quo pacto his sit utendum, in
              mora, in causa, in culpa, qui soles elegantiae studiosus esse. Quare age, doce
              obsecro, dissere amabo.</p>
          </sp>
        </div>
        <div
          n="23"
          type="topic">
          <head>
            <emph>In culpa, in causa, in mora</emph>
          </head>
          <sp>
            <speaker>Pe.</speaker>
            <p>Mos gerendus est tibi. Non est culpa in me, non est culpa in te. Mora est in te. In
              te causa est, grammatice quidem dicitur; at multo elegantius:</p>
          </sp>
          <p>
            <emph>In culpa</emph>
          </p>
          <sp>
            <speaker>Pe.</speaker>
            <p>Non sum in culpa. Culpa non est mea. Vaco culpa. Quod nihil proficis, tua desidia in
              causa fuit, non praeceptor, non pater tuus. In culpa omnes estis. Utrique in culpa
              estis. Utrique culpandi estis. Ambo accusandi estis. Ambo in culpa estis. Incidisti in
              morbum tuo ipsius vitio, tua ipsius culpa. Itidem dicuntur in vitio esse, quibus culpa
              debet imputari: et in crimine esse, qui culpandi sunt: et in damno esse, qui damno
              afficiuntur. Hoc genus sermonis non temere licet invertere. Damnum in illo est, vitium
              in illo est.</p>
          </sp>
          <p>
            <emph>In causa</emph>
          </p>
          <sp>
            <speaker>Pe.</speaker>
            <p>Quo minus ad te scripserim, morbus in causa fuit. Quo rarius ad te scripserim, mea
              negotia in causa fuerunt, non negligentia. Quid in causa fuit? Quid causae fuit? Ego
              non sum in causa. Quod nullas a me literas acceperis, tabellarius in causa fuit. Quod
              tam macilentus es, amor, non studium, in causa est. Hoc est causae.</p>
          </sp>
          <p>
            <emph>In mora</emph>
          </p>
          <sp>
            <speaker>Pe.</speaker>
            <p>Non ero vobis in mora. Quidnam nobis in mora fuit? Tu nobis in mora fuisti. Tu semper
              in mora es. Quid te remoratum est? Quis te remoratus est? Habes quod petebas; tuum
              est, memoriae insculpere. Habes assectatiunculae tuae praemium. Vale, mi
            Christiane.</p>
          </sp>
          <sp>
            <speaker>Ch.</speaker>
            <p>Vale in crastinum et tu, mi Petre.</p>
          </sp>
        </div>
      </div>
      <div
        n="15"
        type="colloquium">
        <head>Convivium profanum</head>
        <div
          n="1"
          type="topic">
          <head>
            <emph>In occursu</emph>
          </head>
          <p>Personae</p>
          <castList>
            <castItem>Christianus</castItem>
            <castItem>Augustinus</castItem>
            <castItem>Erasmus</castItem>
            <castItem>Petrus</castItem>
          </castList>
          <sp>
            <speaker>Ch.</speaker>
            <p>Salve multum, iucundissime Augustine.</p>
          </sp>
          <sp>
            <speaker>Aug.</speaker>
            <p>Salve tantundem, mi humanissime Christiane. Felix sit tibi huius diei exortus.
              Prosper sit tibi hic dies. Quid tandem agitur?</p>
          </sp>
          <sp>
            <speaker>Ch.</speaker>
            <p>Suaviter, ut nunc res nostrae sunt. Et cupio omnia, quae vis.</p>
          </sp>
          <sp>
            <speaker>Aug.</speaker>
            <p>Merito te amo. Amo te. Amandus es. Benigne dicis. Comis es. Habeo gratiam.</p>
          </sp>
        </div>
        <div
          n="2"
          type="topic">
          <head>
            <emph>Irascor tibi, formula</emph>
          </head>
          <sp>
            <speaker>Ch.</speaker>
            <p>At ego nonnihil tibi succenseo. At ego tibi subirascor. Verum ego tibi sum subiratus.
              Atqui ego sum in te stomachosior. Atqui nonnihil est, vel habeo, quod tibi
            succenseam.</p>
          </sp>
        </div>
        <div
          n="3"
          type="topic">
          <head>
            <emph>Qua de causa? formula</emph>
          </head>
          <sp>
            <speaker>Aug.</speaker>
            <p>Quidnam est istud, obsecro? Quid ita? Quam ob rem tandem, oro? Quid admisi sceleris?
              Quid commerui? Promereor bona, aut laudem: commereor mala, aut poenam: illud in bonam,
              hoc in malam partem sumitur. Demeremur eum, quem nobis beneficio reddimus
            obnoxium.</p>
          </sp>
        </div>
        <div
          n="4"
          type="topic">
          <head>
            <emph>Quia non curas me</emph>
          </head>
          <sp>
            <speaker>Ch.</speaker>
            <p>Quod nulla mei tibi cura sit. Quod nihil nos respicis. Quod tam raro nos revisas.
              Quod nihil nos cures. Quod me plane negligis. Quod nostri curam videris abiecisse.</p>
          </sp>
          <sp>
            <speaker>Aug.</speaker>
            <p>At nihil est causae, cur succenseas. At praeter meritum meum. At immerito succenses.
              Neque enim mea culpa accidit, quod te rarius visam. Dabis veniam occupationibus meis,
              per quas mihi non licet toties, quoties cupio, te revisere.</p>
          </sp>
          <sp>
            <speaker>Ch.</speaker>
            <p>Ita demum tibi ignoscam, si hodie apud me coenes. Ea conditione purgatus mihi eris,
              si vesperi ad coenam venias.</p>
          </sp>
          <sp>
            <speaker>Aug.</speaker>
            <p>Haud iniquas pacis leges praescribis, Christiane; quare haud invitus faciam. Equidem
              faciam volens. Istud quidem fecero perlubenter. Haud gravate faciam. Hic sane non me
              praebebo difficilem. Nihil hac re fecero libentius. Animo faciam lubenti.</p>
          </sp>
          <sp>
            <speaker>Ch.</speaker>
            <p>Laudo tuam facilitatem, et hac in re, et in ceteris omnibus.</p>
          </sp>
          <sp>
            <speaker>Aug.</speaker>
            <p>Sic soleo amicis obsequi, praesertim non iniqua petentibus. Ridiculum: an tu me
              recusaturum putabas oblatum, quod ultro etiam erat rogandum?</p>
          </sp>
        </div>
        <div
          n="5"
          type="topic">
          <head>
            <emph>Ne fallas me, formula</emph>
          </head>
          <sp>
            <speaker>Ch.</speaker>
            <p>Age, at cave ne me deluseris. Cave fallas. Cave spem frustra foveam. Cave luseris
              exspectantem. Cave mihi verba dederis. Vide ne me frustra habeas. Vide ne me vana spe
              lactes.</p>
          </sp>
          <sp>
            <speaker>Aug.</speaker>
            <p>Nihil opus iureiurando. In ceteris, in aliis time perfidiam, hac in re non fallam.
              Sed heus tu, cave quicquam paraveris praeter quotidiana: mea causa diem festum nolo.
              Scis me convivam minime edacem, bibacem multo minus. Nosti enim me convivam non multi
              cibi, sed ioci plurimi.</p>
          </sp>
          <sp>
            <speaker>Ch.</speaker>
            <p>Curabitur diligenter. Ego te Pythagorica coena excipiam, aut fortasse frugaliore.</p>
          </sp>
          <sp>
            <speaker>Aug.</speaker>
            <p>Imo Diogenica, si me delectare voles.</p>
          </sp>
          <sp>
            <speaker>Ch.</speaker>
            <p>Certe Platonica coena te excipiam, in qua multum sit literatarum fabularum, cibi
              minimum, cuius voluptas duret etiam in posterum diem: alioqui, qui prolixe fuerit
              acceptus, fortassis eo die suaviter afficitur, sed postridie dolet caput, crudus est
              stomachus. Apud Platonem qui coenabat, unam voluptatem capiebat ex apparatu facili,
              fabulisque philosophicis: alteram postridie, quod nec capitis gravedinem, nec stomachi
              cruditatem sentiret. Ita prandebat etiam suaviter ex condimento coenae pridianae.</p>
          </sp>
          <sp>
            <speaker>Aug.</speaker>
            <p>Placet, fiat ut mones.</p>
          </sp>
          <sp>
            <speaker>Ch.</speaker>
            <p>Tu vide omnes curas tuas, ac rugas etiam istas domi relinquas. Huc praeter nugas et
              risum nihil adferas, et, ut inquit Iuvenalis:</p>
          </sp>
          <lg>
            <l>
              <emph>Protinus ante meum, quicquid dolet, exue limen</emph>
            </l>
          </lg>
          <sp>
            <speaker>Aug.</speaker>
            <p>Quid? literas mecum venire non vis? Musas meas mecum adducam, nisi quid aliter
              censes.</p>
          </sp>
          <sp>
            <speaker>Ch.</speaker>
            <p>Tetricas Musas una cum negotiis domi claudas. Blandas Camoenas omnes, deinde sales
              tuos, dicteria, scommata, facetias, lepores, ridicula omnia tecum adducito.</p>
          </sp>
          <sp>
            <speaker>Aug.</speaker>
            <p>Ita fiet. Exporrigemus frontem. Bellos homunculos agemus. Ridebimus affatim.
              Curabimus cutem. Indulgebimus genio. Genialiter coenabimus. Epicureos agemus. Bonum
              vultum faciemus, et erimus boni socii; inelegantium elegantiae sunt, qui suam habent
              linguam sibi peculiarem.</p>
          </sp>
          <sp>
            <speaker>Ch.</speaker>
            <p>Quo nunc properas?</p>
          </sp>
          <sp>
            <speaker>Aug.</speaker>
            <p>Ad generum meum.</p>
          </sp>
          <sp>
            <speaker>Ch.</speaker>
            <p>Quid illuc? Quid eo? Quid illo?</p>
          </sp>
          <sp>
            <speaker>Aug.</speaker>
            <p>Audio, nescio quid turbae inter eos natum, ut redigam eos in gratiam, ut reducam in
              concordiam, ut pacem inter eos componam.</p>
          </sp>
          <sp>
            <speaker>Ch.</speaker>
            <p>Benigne facis, quanquam nihil te opus esse arbitror. Nam ipsi inter se melius hoc
              bellum composuerint.</p>
          </sp>
          <sp>
            <speaker>Aug.</speaker>
            <p>Fortassis et induciae iam indictae sunt; noctu de pacis legibus agetur. Sed numquid
              me aliud vis?</p>
          </sp>
          <sp>
            <speaker>Ch.</speaker>
            <p>Vocabo te per puerum meum.</p>
          </sp>
          <sp>
            <speaker>Aug.</speaker>
            <p>Ubi voles, domi ero. Bene vale.</p>
          </sp>
          <sp>
            <speaker>Ch.</speaker>
            <p>Bene sit tibi. Fac hic ad quintam horam adsis. Heus Petre, accerse ad coenam
              Augustinum, qui mihi hodie, ut scis, coenam condixit.</p>
          </sp>
          <sp>
            <speaker>Pe.</speaker>
            <p>Eo. Salve, po&#235;ta. Coena iamdudum parata est; te herus exspectat domi; ubi
              voles accedas.</p>
          </sp>
          <sp>
            <speaker>Aug.</speaker>
            <p>Venio. Salve mi Christiane.</p>
          </sp>
          <sp>
            <speaker>Ch.</speaker>
            <p>Bene factum, quod venisti. Gaudeo te advenisse. Gratulor mihi, quod venisti. Nondum
              quinta sonuit, credo.</p>
          </sp>
          <sp>
            <speaker>Pe.</speaker>
            <p>Imo iamdudum praeterita est. Haud longe sexta abest. Instat hora sexta. Mox sextam
              audies.</p>
          </sp>
          <sp>
            <speaker>Aug.</speaker>
            <p>Parvi refert, an post quintam venerim, nec ne, modo ne post coenam. Nam post festum
              venire, miserum est. At quorsum tantus apparatus? Quorsum tot epulae? Num me lupum
              existimas? Num tibi lupus videor? Num me vulturem putas?</p>
          </sp>
          <sp>
            <speaker>Ch.</speaker>
            <p>Non vulturem, sed tamen nec cicadam, ut rore vivas. Nihil est luxus. Mundities mihi
              semper placuit, sordes detestor. Nec Apitius mihi placet, nec Diogenes. Praestat
              aliquid superesse, quam deesse. Si praeter cicer nihil apponeretur, et fuligo forte
              illapsa in ollam, condiret legumen, quid tum ederetur? Nec omnia sapiunt omnibus.
              Itaque mihi placet moderata varietas.</p>
          </sp>
          <sp>
            <speaker>Aug.</speaker>
            <p>Non tu metuis leges sumptuarias?</p>
          </sp>
          <sp>
            <speaker>Ch.</speaker>
            <p>Imo peccavi frequenter in diversum. Nihil nobis opus lege Fannia. Satis nos docet
              frugalitatem ipsa tenuitas.</p>
          </sp>
          <sp>
            <speaker>Aug.</speaker>
            <p>Haud ita convenerat. Longe aliter pollicitus es.</p>
          </sp>
          <sp>
            <speaker>Ch.</speaker>
            <p>Age, inepte, nec ipse conventa servas. Convenerat enim, ne quid praeter nugas
              inferres. Quin haec missa faciamus. Lavemus ac discumbamus. Heus tu, puer, cape guttum
              ac patinam, linteum ex humero suspende, ministra aquam; quid cessas? Lava,
            Augustine.</p>
          </sp>
          <sp>
            <speaker>Aug.</speaker>
            <p>Lava tu prior.</p>
          </sp>
          <sp>
            <speaker>Ch.</speaker>
            <p>Bona verba: hoc anno perpetuo illotus coenare mallem.</p>
          </sp>
          <sp>
            <speaker>Aug.</speaker>
            <p>Ridiculum: non honoratiori, sed turpiori ante alios lavandum est: lava igitur, ut
              immundior.</p>
          </sp>
          <sp>
            <speaker>Ch.</speaker>
            <p>Tu es urbanus plus satis. Es urbanior, quam sat sit, quam par est. Quorsum attinet
              ista urbanitas? Huiusmodi ceremonias ineptas mulierculis relinquamus, quae nunc et ab
              aulicis fastidiuntur, unde tamen olim profectae sunt. Lavetis terni aut quaterni
              simul. Ne teramus tempus huiusmodi moris. Ego nulli designabo locum; sumat sibi
              quisque, quem volet. Qui delectatur igni, hic commodius accumbet. Qui offenditur luce,
              deligat hunc angulum. Quem delectat prospectus, hic sedeat. Agite; satis morarum.
              Accumbite. Ego domi sum; vel stans coenabo, si lubeat, vel obambulans. Cessatis? At
              interim coena corrumpitur.</p>
          </sp>
          <sp>
            <speaker>Aug.</speaker>
            <p>Vivamus nunc, curemusque cuticulam. Simus nunc Epicurei. Nihil nobis cum fronte
              Stoica. Valeant curae. Absit omnis livor, exulet obtrectatio. Sit mens laeta, frons
              hilaris, sermo lepidus.</p>
          </sp>
          <sp>
            <speaker>Ch.</speaker>
            <p>Quinam sunt isti Stoici atque Epicurei, Augustine?</p>
          </sp>
          <sp>
            <speaker>Aug.</speaker>
            <p>Stoici philosophorum quoddam genus est triste, severum, ieiunum, qui hominis summum
              bonum honesto nescio quo metiuntur. Epicurei, his longe diversi, felicitatem hominis
              voluptate terminant.</p>
          </sp>
          <sp>
            <speaker>Ch.</speaker>
            <p>Tu igitur cuius es tandem? Stoicus, an Epicureus?</p>
          </sp>
          <sp>
            <speaker>Aug.</speaker>
            <p>Zenonem laudo, at Epicurum vivo.</p>
          </sp>
          <sp>
            <speaker>Ch.</speaker>
            <p>Quod tu ioco dicis, Augustine, id serio factitant hodie non pauci, pallio tantum et
              barba philosophi.</p>
          </sp>
          <sp>
            <speaker>Aug.</speaker>
            <p>Imo isti vel asotos superant luxu.</p>
          </sp>
          <sp>
            <speaker>Ch.</speaker>
            <p>Heus, Dromo, ades huc. Tuo munere fungere; consecra coenam.</p>
          </sp>
          <sp>
            <speaker>Aug.</speaker>
            <p>
              <emph>Quicquid appositum est, et quicquid apponetur, felix ac sacrum esse iubeat, qui
                sua benignitate pascit universa. Amen.</emph>
            </p>
          </sp>
          <sp>
            <speaker>Ch.</speaker>
            <p>Appone epulas. Quid cunctamur capum hunc discerpere? Quid trepidamus hunc gallum
              lacerare?</p>
          </sp>
          <sp>
            <speaker>Aug.</speaker>
            <p>Ego Herculem praestabo, ac belluam hanc conficiam. Utrum mavis de ala, an de
              poplitibus?</p>
          </sp>
          <sp>
            <speaker>Ch.</speaker>
            <p>Utrum vis; nihil mea refert.</p>
          </sp>
          <sp>
            <speaker>Aug.</speaker>
            <p>In hoc genere alis primae partes tribuuntur; in ceteris poplites lautiores putat
              vulgus.</p>
          </sp>
          <sp>
            <speaker>Ch.</speaker>
            <p>Tu multum laboris mea causa capis. Tu permultum laborem mea causa sumis. Tu omnibus
              ministras; ipse nihil edis. Ego tibi hanc alam ministrabo; at ea lege, ut dimidium
              mihi restituas.</p>
          </sp>
          <sp>
            <speaker>Aug.</speaker>
            <p>Itane agitur? At istud est tibi ministrare, non mihi. Tibi serva: ego enim sum
              impudentior, quam cui ministrari quicquam debeat.</p>
          </sp>
          <sp>
            <speaker>Ch.</speaker>
            <p>Probe facis.</p>
          </sp>
          <sp>
            <speaker>Aug.</speaker>
            <p>Eho, tu lupo cibum ministras? Vulturem invitas?</p>
          </sp>
          <sp>
            <speaker>Ch.</speaker>
            <p>At ieiunas, non coenas.</p>
          </sp>
          <sp>
            <speaker>Aug.</speaker>
            <p>Imo me uno nihil edacius.</p>
          </sp>
          <sp>
            <speaker>Ch.</speaker>
            <p>Imo mendacius nihil. Proinde agito, ac si domi sis tuae.</p>
          </sp>
          <sp>
            <speaker>Aug.</speaker>
            <p>Istud iam plane mihi persuasi. Istud iam in animum induxi. Sic stat sententia.
              Consilium est, istud facere.</p>
          </sp>
          <sp>
            <speaker>Ch.</speaker>
            <p>Quid tibi hoc vinum placet? Quid hoc villi delectat?</p>
          </sp>
          <sp>
            <speaker>Aug.</speaker>
            <p>Mihi quidem perplacet. Me certe vehementer iuvat. Me satis delectat. Me non
              mediocriter iuvat.</p>
          </sp>
          <sp>
            <speaker>Ch.</speaker>
            <p>Utrum mavis? rubrum, an candidum?</p>
          </sp>
        </div>
        <div
          n="6"
          type="topic">
          <head>
            <emph>Non refert, quo sit colore</emph>
          </head>
          <sp>
            <speaker>Aug.</speaker>
            <p>Equidem utroque iuxta delector. Nihil refert, quo sit colore, modo sapor placeat. Non
              laboro, quantum oculis placeat vinum, modo palatum iuvet. Nihil me movet aspectus, si
              sapor placeat. Parvi refert, quo sit colore, quem habeat colorem, si sapiat bene. Non
              cupio oculos pascere, si palato satisfacere queat, modo palatum iuvare possit. Nihil
              moror colorem, modo gratus sit sapor.</p>
          </sp>
          <sp>
            <speaker>Ch.</speaker>
            <p>Credo. Atqui sunt coenaticae philosophiae cum primis periti, qui negant, vinum esse
              probandum, nisi quod placeat quatuor sensibus: oculis, colore: naribus, odore: palato,
              sapore: auribus, fama et nomine.</p>
          </sp>
          <sp>
            <speaker>Aug.</speaker>
            <p>Ridiculum; quid fama conducit ad potum?</p>
          </sp>
          <sp>
            <speaker>Ch.</speaker>
            <p>Tantum, ut multi non stupidi palati vehementer probarint villum Lovanio vernaculum
              quum crederent, esse Belnense.</p>
          </sp>
          <sp>
            <speaker>Aug.</speaker>
            <p>Fortasse iam larga potatione palatum obsurduerat.</p>
          </sp>
          <sp>
            <speaker>Ch.</speaker>
            <p>Imo nondum attigerant poculum. Tamen iudicium tuum audire cupio, hominis his in rebus
              peritissimi.</p>
          </sp>
          <sp>
            <speaker>Aug.</speaker>
            <p>Album nostrates rubro praeferunt, quod rubrum paulo sit acerbius, et alterum exilius
              quidem, sed illud mitius, et, ut arbitror, salubrius.</p>
          </sp>
          <sp>
            <speaker>Ch.</speaker>
            <p>Habemus et subrubrum, et flavum, et purpureum. Hoc mustum est hornum. Hoc bimum est,
              si quem capit vetustas. Habemus et quadrimum: sed iam vapescit ac desipiscit senio.
              Aetate vigor evanuit.</p>
          </sp>
          <sp>
            <speaker>Aug.</speaker>
            <p>Luculli divitias audio.</p>
          </sp>
          <sp>
            <speaker>Ch.</speaker>
            <p>Heus puer, ubi cessas? Nos hic plane negligis: non vides, quanta sit hic siccitas?
              Quid si hoc rerum statu incendium contingeret, quo restingueremus? Dato singulis
              plenos cyathos. Augustine, quid habes, quod parum es hilaris? Quid accidit tibi, quod
              sedes tristior? Quid est tibi, quod minime gaudes? Aut doles, aut carmina condis. Tu
              nunc Chrysippum agis; Melissa tibi opus est.</p>
          </sp>
          <sp>
            <speaker>Aug.</speaker>
            <p>Quam hic mihi fabulam narras?</p>
          </sp>
          <sp>
            <speaker>Ch.</speaker>
            <p>Chrysippus adeo fertur intentus fuisse suis argutiis logicis, ut ad mensam etiam fame
              periturus fuerit, nisi ancilla Melissa cibum in os ingessisset.</p>
          </sp>
          <sp>
            <speaker>Aug.</speaker>
            <p>Ille vero indignus erat, qui servaretur. Sed si te offendit taciturnitas, placetque
              convivium vocalius, est, quo id efficias.</p>
          </sp>
          <sp>
            <speaker>Ch.</speaker>
            <p>Memini. Recte admones: liberalius bibendum: largius, copiosius, meracius oportet
              bibere.</p>
          </sp>
        </div>
        <div
          n="7"
          type="topic">
          <head>
            <emph>Rem attigisti</emph>
          </head>
          <sp>
            <speaker>Aug.</speaker>
            <p>Rem acu tetigisti. Recte iudicas. Scopum attigisti. Nam, foecundi calices quem non
              fecere disertum.</p>
          </sp>
          <sp>
            <speaker>Ch.</speaker>
            <p>Perdocte tu quidem, Augustine, ut omnia; sed quoniam in sermonem vinarium, quando in
              mentionem incidimus vinorum, libet interrogare, quonam consilio veteres illi Bacchum,
              quem vini auctorem videri volebant, po&#235;tarum Deum dixerint. Quid enim illi
              temulento Deo cum po&#235;tis, Musarum virginum cultoribus?</p>
          </sp>
          <sp>
            <speaker>Aug.</speaker>
            <p>Quaestio, ita me Bacchus amet, poculis digna: verum quorsum tuae quaestiones
              spectent, satis intelligo.</p>
          </sp>
          <sp>
            <speaker>Ch.</speaker>
            <p>Quorsum, amabo?</p>
          </sp>
          <sp>
            <speaker>Aug.</speaker>
            <p>Astute de vino disputationem iniicis gallica techna, quam didicisse Parisiis te
              suspicor, nimirum quo minus interim absumatur vini. Abi, virum te iudico; non frustra
              in tanta schola versatus es.</p>
          </sp>
          <sp>
            <speaker>Ch.</speaker>
            <p>Accipio tua dicta; referam paria scommata, ubi erit commodum. Sed ad rem.</p>
          </sp>
          <sp>
            <speaker>Aug.</speaker>
            <p>Dissolvam, ubi bibero: siquidem absurdum fuerit, sicco palato de quaestione vinosa
              disputare. Praebibo tibi; Christiane. Propino tibi hunc scyphum dimidiatum.</p>
          </sp>
          <sp>
            <speaker>Ch.</speaker>
            <p>Accipio abs te libenter. Sit saluti. Prosit.</p>
          </sp>
          <sp>
            <speaker>Aug.</speaker>
            <p>Iam accingor ut me missum facias. Ego meo more praepostere faciam. Quod Baccho
              pueritiae effigiem tribuerint, id habet mysterii, quod vinum potum curas et
              sollicitudines animis nostris eximit, hilaritatemque quandam inducit. Quare senibus
              quoque ipsis iuventam quandam reddere videtur, dum et hilariores facit et formosiores:
              id quod Horatius, quum multis in locis, tum praecipue his versibus aperte testatur:</p>
            <lg>
              <l>
                <emph>Ad mare quum veni, generosum et lene requiro,</emph>
              </l>
              <l>
                <emph>Quod curas abigat, quod cum spe divite manet</emph>
              </l>
              <l>
                <emph>In venas animumque meum, quod verba ministret,</emph>
              </l>
              <l>
                <emph>Quod me Lucanae iuvenem commendet amicae.</emph>
              </l>
            </lg>
            <p>Nam quod huic po&#235;tas dicarunt Deo, id significatum voluisse suspicor, quod
              vinum et ingenium excitat, et facundiam ministrat, quae duo po&#235;tae sunt
              aptissima. Unde frigent carmina, quae scribuntur aquae potoribus. Est quidem igneus
              suapte natura Bacchus, sed adhibitis Nymphis redditur temperantior. Habes quod
              quaerebas?</p>
          </sp>
          <sp>
            <speaker>Ch.</speaker>
            <p>Nihil unquam audivi verisimilius dici ab homine po&#235;ta. Dignus es, qui bibas
              gemma. Heus puer, tolle hanc patinam, atque appone cetera.</p>
          </sp>
          <sp>
            <speaker>Aug.</speaker>
            <p>Puerum habes admodum inurbanum.</p>
          </sp>
          <sp>
            <speaker>Ch.</speaker>
            <p>Est veterator nequissimus.</p>
          </sp>
          <sp>
            <speaker>Aug.</speaker>
            <p>Cur non instituis alio pacto?</p>
          </sp>
          <sp>
            <speaker>Ch.</speaker>
            <p>Difficile est canem vetulum loris assuescere. Difficillimum est veteratoris mutare
              mores. Vetulus canis non facile assuescit loro. Me quidem dignus est. Dignum patella
              operculum.</p>
          </sp>
        </div>
        <div
          n="8"
          type="topic">
          <head>
            <emph>Si cognoscerem, quid te oblectet, tibi ministrarem; formula</emph>
          </head>
          <sp>
            <speaker>Aug.</speaker>
            <p>Decerperem tibi quidpiam, si palatum tuum tenerem. Ministrarem tibi, si gula tua mihi
              satis cognita esset. Apponerem tibi, si, quid potissimum iuvaret, scirem. Si nossem
              ingenium palati tui, essem tibi structor. Equidem tantundem palato, quantum animo,
              sapio.</p>
          </sp>
          <sp>
            <speaker>Ch.</speaker>
            <p>Palatum habes eruditissimum. Nihil tuo palato doctius. Nec eo te puto inferiorem, de
              cuius singulari peritia testatur Satyricus:</p>
          </sp>
          <lg>
            <l>
              <emph>Ostrea callebat primo deprendere morsu,</emph>
            </l>
            <l>
              <emph>Et semel aspecti dicebat littus echini.</emph>
            </l>
          </lg>
          <sp>
            <speaker>Aug.</speaker>
            <p>Et tu mihi, Christiane, ut par pari referam, ipsum audivisse Epicurum, aut in schola
              Catiana institutus videris. Quid enim tua gula aut sapientius, aut fastidiosius?</p>
          </sp>
          <sp>
            <speaker>Ch.</speaker>
            <p>Si oratoriam, aeque artem ut culinariam callerem, nec Cicero ipse me vinceret.</p>
          </sp>
          <sp>
            <speaker>Aug.</speaker>
            <p>Equidem si alterutra carendum esset, culinariam, quam rhetoricam, mallem.</p>
          </sp>
          <sp>
            <speaker>Ch.</speaker>
            <p>Subscribo tuo iudicio: graviter, acute, vereque iudicas. Quid enim oratorum confert
              loquacitas, nisi quod aures otiosas inani voluptate demulcet? Culinaria tum palatum,
              tum ventrem, tum totum hominem, quantus est, pascit ac reficit. Concedat laurea
              linguae, inquit Cicero: at utraque concedat culinae. Nunquam mihi Stoici illi
              magnopere placuerunt, qui, omnia ad suum nescio quod honestum referentes, cutis ac
              palati nullam rationem habendam putant. Dici non potest, quanto Diogene sapientior
              Aristippus mihi fuisse videtur.</p>
          </sp>
          <sp>
            <speaker>Aug.</speaker>
            <p>Ego Stoicos cum suis ieiuniis contemno. Epicurum, magis laudo ac probo, quam Diogenem
              illum Cynicum, qui crudis oleribus, ac simplici aqua victitabat. Quare nihil miror, si
              Alexander, rex fortunatissimus, se Alexandrum, quam Diogenem esse, maluit.</p>
          </sp>
          <sp>
            <speaker>Ch.</speaker>
            <p>Nec ego sane, quamlibet vilis homuncio, cum Diogene meam philosophiam commutarem:
              fortassis et Catius tuus facere recusaret. Melius nostri temporis philosophi sentiunt,
              qui contenti Stoicorum more disputare, vivendo ipsum etiam Epicurum vincunt. At ego
              quidem rem in primis praeclaram philosophiam puto, si parce adhibeatur. Nimium
              philosophari non laudo. Est enim res perquam ieiuna, sterilis, atque tristis. Ubi in
              calamitatem aut aegritudinem incidi, tum demum ad philosophiam, tanquam ad medicam,
              confugio. Ubi convalui, rursum illi vale renuncio.</p>
          </sp>
          <sp>
            <speaker>Aug.</speaker>
            <p>Tuam rationem probo. Belle philosopharis. Salve igitur, philosophe non e Stoa, sed e
              culina.</p>
          </sp>
          <sp>
            <speaker>Ch.</speaker>
            <p>Quid tandem habes, Erasmi, quod parum sis hilaris? Quid sibi vult corrugata frons?
              quid silentium? An mihi succenses, quod te frugaliore coena acceperim?</p>
          </sp>
          <sp>
            <speaker>Er.</speaker>
            <p>Imo tibi sum iratus, quod tantum impendii mea causa sit factum. Interminatus erat
              Augustinus, ne sua causa diem festum faceres: vis nos posthac redire nunquam. Nam
              talem coenam dare solent ii, qui unam duntaxat dare constituissent. Quos tandem
              convivas videris accepisse? Non amiculis, sed satrapis coenam parasse videris. An nos
              helluones esse credis? Hoc non est dare coenam, sed triduanam saturitatem.</p>
          </sp>
          <sp>
            <speaker>Ch.</speaker>
            <p>Etiam tu pergis esse Demea? Cras, ut lubet, disputa: hodie Mitionem te praebeas, oro.
              De impendio cras sobrii disputabimus; nunc nil nisi meras nugas audire libet.</p>
          </sp>
          <sp>
            <speaker>Aug.</speaker>
            <p>Christiane, utrum de bubulis an de ovillis carnibus mavis?</p>
          </sp>
          <sp>
            <speaker>Ch.</speaker>
            <p>Bubulis quidem magis delector, at ovillas magia salutares arbitror. Ita ingenium est
              hominum, ut perniciosissima quaeque appetant vehementissime.</p>
          </sp>
          <sp>
            <speaker>Aug.</speaker>
            <p>Galli suillas carnes mirum in modum amant.</p>
          </sp>
          <sp>
            <speaker>Ch.</speaker>
            <p>Galli amant, quae parva constant.</p>
          </sp>
          <sp>
            <speaker>Aug.</speaker>
            <p>Hac una in re Iudaeus sum: nam nihil aeque odi atque carnes suillas.</p>
          </sp>
          <sp>
            <speaker>Ch.</speaker>
            <p>Nec iniuria; quid enim insalubrius? Ego in hoc non cum Gallis, sed cum Iudaeis
              sentio.</p>
          </sp>
          <sp>
            <speaker>Er.</speaker>
            <p>At ego ovillas pariter amo, et suillas; sed diversa ratione. Nam ovillis, quod amem,
              libenter vescor: suillas prae amore non attingo, ne quid offendam.</p>
          </sp>
          <sp>
            <speaker>Ch.</speaker>
            <p>Bellus homo es, Erasmi, ac festivus. Equidem mirari mecum soleo, unde tanta in
              palatis humanis diversitas. Nam, ut Horatiano carmine utar:</p>
            <lg>
              <l>
                <emph>Tres mihi convivae prope dissentire videntur,</emph>
              </l>
              <l>
                <emph>Poscentes vario multum diversa palato.</emph>
              </l>
            </lg>
          </sp>
          <sp>
            <speaker>Er.</speaker>
            <p>Quanquam, ut ait Comicus, quot homines, tot sententiae, et suus cuique mos; tamen
              nemo me adduxerit, ut credam, plus ingeniis inesse varietatis, quam palatis. Ita vix
              duos reperias, quos eadem iuvent. Permultos vidi, qui butyri ac casei ne olfactum
              quidem ferrent. Sunt, quibus carnes nauseae sint: alius elixis, alias assis abstinet.
              Multi aquam vino praeferunt. Et, quod incredibile est, vidi hominem, qui nec pane, nec
              vino uteretur.</p>
          </sp>
          <sp>
            <speaker>Ch.</speaker>
            <p>Et quibus tandem miser illo victitabat? Quibus vescebatur?</p>
          </sp>
          <sp>
            <speaker>Er.</speaker>
            <p>Ceterorum nihil fastidiebat, non carnes, non pisces, non olera, non poma.</p>
          </sp>
          <sp>
            <speaker>Ch.</speaker>
            <p>Vis, ut istud tibi credam?</p>
          </sp>
          <sp>
            <speaker>Er.</speaker>
            <p>Si lubet.</p>
          </sp>
          <sp>
            <speaker>Ch.</speaker>
            <p>Credo, at ea lege, ut vicissim mihi mentienti fidem sis habiturus.</p>
          </sp>
          <sp>
            <speaker>Er.</speaker>
            <p>Age faciam: modo vereconde mentiaris.</p>
          </sp>
          <sp>
            <speaker>Ch.</speaker>
            <p>Quasi vero sit quicquam tuo commento impudentius.</p>
          </sp>
          <sp>
            <speaker>Er.</speaker>
            <p>Quid dicet frons tua, si hominem tibi commonstrem?</p>
          </sp>
          <sp>
            <speaker>Ch.</speaker>
            <p>Macilentum quempiam ac monogrammum esse oportet.</p>
          </sp>
          <sp>
            <speaker>Er.</speaker>
            <p>Imo diceres athletam.</p>
          </sp>
          <sp>
            <speaker>Ch.</speaker>
            <p>Polyphemum potius.</p>
          </sp>
          <sp>
            <speaker>Er.</speaker>
            <p>Hoc tibi mirum videri demiror, quum multi sint, quibus pisces vento durati sint panis
              loco: nonnullis hoc praestent herbarum radices, quod nobis panis.</p>
          </sp>
          <sp>
            <speaker>Ch.</speaker>
            <p>Credo; sed perge mentiri.</p>
          </sp>
          <sp>
            <speaker>Er.</speaker>
            <p>Quendam in Italia, quum illic agerem, videre memini, qui nullo neque cibo, neque potu
              adiutus, sommo saginabatur.</p>
          </sp>
          <sp>
            <speaker>Ch.</speaker>
            <p>Ut nihil pudet! Non possum illud Satyricum non dicere:</p>
            <lg>
              <l>
                <emph>Tunc immensa cavi spirant mendacia folles.</emph>
              </l>
            </lg>
          </sp>
          <sp>
            <speaker>Ch.</speaker>
            <p>Tu po&#235;taris. Tu nunc po&#235;tam agis. Nam, mentiris, dicere, mihi
              religio est.</p>
          </sp>
          <sp>
            <speaker>Er.</speaker>
            <p>Mentiar, si non Plinius, auctor certissimus, scripsit, ursum quatuordecim dies solo
              sommo mirum in modum saginari: quo tamen ita alte premitur, ut ne vulneribus quidem
              queat excitari. Imo, quo magis mireris, addam quod Theophrastus scribit, per id tempus
              ursorum carnes coctas quoque, si asserventur, reviviscere.</p>
          </sp>
          <sp>
            <speaker>Ch.</speaker>
            <p>Vereor, ne Parmeno ille Terentianus ista non contineat. Mihi facile fidem facis.
              Ministrarem tibi de cervinis carnibus, si satis essem urbanus.</p>
          </sp>
          <sp>
            <speaker>Er.</speaker>
            <p>Unde tibi nunc venatio? Unde ferina?</p>
          </sp>
          <sp>
            <speaker>Ch.</speaker>
            <p>Midas, homo hominum, qui vivunt, liberalissimus, nostrique amantissimus, mihi misit
              dono: dono quidem, sed sic, ut ego minoris emam saepenumero.</p>
          </sp>
          <sp>
            <speaker>Er.</speaker>
            <p>Qui sic?</p>
          </sp>
          <sp>
            <speaker>Ch.</speaker>
            <p>Quia famulis plus dandum, quam daretur in macello vendenti.</p>
          </sp>
          <sp>
            <speaker>Er.</speaker>
            <p>Quae res cogit hoc facere?</p>
          </sp>
          <sp>
            <speaker>Ch.</speaker>
            <p>Tyrannus omnium violentissimus.</p>
          </sp>
          <sp>
            <speaker>Er.</speaker>
            <p>Quis iste?</p>
          </sp>
          <sp>
            <speaker>Ch.</speaker>
            <p>Mos.</p>
          </sp>
          <sp>
            <speaker>Er.</speaker>
            <p>Profecto tyrannus iste frequenter iniquissimas leges obtrudit mortalibus.</p>
          </sp>
          <sp>
            <speaker>Ch.</speaker>
            <p>Idem suo more nudius tertius hunc cervum venatus est. Quid tu, qui soleas istius
              studii esse amantissimus?</p>
          </sp>
          <sp>
            <speaker>Aug.</speaker>
            <p>Equidem hoc studio plane relicto, iam praeter literas nihil venor.</p>
          </sp>
          <sp>
            <speaker>Ch.</speaker>
            <p>At mihi videntur literae quovis cervo fugaciores.</p>
          </sp>
          <sp>
            <speaker>Aug.</speaker>
            <p>Duobus tamen potissimum canibus assequimur, admiratione scilicet, atque improbitate
              laboris. Nam et admirari plurimum discendi ardorem ministrat; et, ut facundissimus
              po&#235;ta scripsit,</p>
            <lg>
              <l>
                <emph>Labor omnia vincit improbus</emph>
              </l>
            </lg>
          </sp>
          <sp>
            <speaker>Ch.</speaker>
            <p>Amanter admones, Augustine, ut soles: propterea non desistam, non conquiescam, non
              defatigabor, donec consequar.</p>
          </sp>
          <sp>
            <speaker>Aug.</speaker>
            <p>Carnes cervinae sunt nunc admodum tempestivae. Meminit Plinius de hoc animante
              quiddam admirabile.</p>
          </sp>
          <sp>
            <speaker>Ch.</speaker>
            <p>Quidnam obsecro?</p>
          </sp>
          <sp>
            <speaker>Aug.</speaker>
            <p>Quoties arrexere aures, acerrimi esse auditus: at contra quum remisere, surdos.</p>
          </sp>
          <sp>
            <speaker>Ch.</speaker>
            <p>Istud ipsum mihi saepenumero evenit. Nam si quando fiat sermo de recipiendis aureis,
              nihil tam auritum. Hic enim cum Pamphilo illo Terentiano aures arrigo. Ubi de
              numerando verba fiunt, illico demitto.</p>
          </sp>
          <sp>
            <speaker>Aug.</speaker>
            <p>Laudo te; facis, ut te decet.</p>
          </sp>
          <sp>
            <speaker>Ch.</speaker>
            <p>Vis de his leporinis clunibus?</p>
          </sp>
          <sp>
            <speaker>Aug.</speaker>
            <p>Tibi sumito.</p>
          </sp>
          <sp>
            <speaker>Ch.</speaker>
            <p>An de tergo mavis?</p>
          </sp>
          <sp>
            <speaker>Aug.</speaker>
            <p>Hoc animal praeter ilia et clunes nihil habet appetendum.</p>
          </sp>
          <sp>
            <speaker>Ch.</speaker>
            <p>Vidistine unquam leporem candidum?</p>
          </sp>
          <sp>
            <speaker>Aug.</speaker>
            <p>Saepenumero. Plinius in Alpibus candidos reperiri scribit, quibus hibernis mensibus
              nivem pro cibatu esse, sit creditum. An verum sit, Plinius ipse viderit. Quodsi
              leporis cutem candidam reddit nix, stomachum habeat candidum necesse est.</p>
          </sp>
          <sp>
            <speaker>Ch.</speaker>
            <p>Mihi verisimile non fit.</p>
          </sp>
          <sp>
            <speaker>Aug.</speaker>
            <p>Accipe, magis admirandum, at fortasse tibi non inauditum. Idem utramque vim singulis
              inesse testatur, maris et foeminae, ac foemellas sine mare aeque gignere. Istud ipsum
              multi asseverant, praesertim venandi studiosi.</p>
          </sp>
          <sp>
            <speaker>Ch.</speaker>
            <p>Est ita, ut dicis. Sed hos cuniculos, si placet, tentemus, quia pinguiusculi sunt ac
              tenelli. Ministrarem illi Nymphae, si propius assiderem. Augustine, istius tibi
              vicinae curam age, si libet: calles enim, quo gestu sit ministrandum istis
            Veneribus.</p>
          </sp>
          <sp>
            <speaker>Aug.</speaker>
            <p>Teneo quid dicas, nasute.</p>
          </sp>
          <sp>
            <speaker>Ch.</speaker>
            <p>Quid? Te anserinae carnes delectant?</p>
          </sp>
          <sp>
            <speaker>Aug.</speaker>
            <p>Me quidem non mediocriter iuvant, ut sum minime fastidiosus. At hic anser, nescio quo
              pacto, nihil me iuvat: nihil enim in vita vidi siccius: siccior est pumice, aut etiam
              noverca Furii illius, in quem Catullus multum iocatur. Ligneus mihi videtur. Et
              mehercule, quantum suspicor, veteranus miles immodicis excubiis sese maceravit. Aiunt
              enim anserem inter omnia animalia longe esse vigilantissimum. Et profecto, nisi
              coniectura fallor, hic anser ex eorum numero est, qui, canibus una cum excubitoribus
              somno sopitis, Romanum olim Capitolium defenderunt.</p>
          </sp>
          <sp>
            <speaker>Ch.</speaker>
            <p>Verisimile (ita me Deus amet) dicis: nam ex eo seculo relictum arbitror.</p>
          </sp>
          <sp>
            <speaker>Aug.</speaker>
            <p>Haec quoque gallina aut parcum saginatorem habuit, aut amavit, aut certe zelotypa
              vixit, quo quidem morbo hoc animantis genus maxime laborat. Hic capus longe melius
              pinguit. Vide, curae quid faciant. Quod si ex Theodorico nostro Gallo faceremus capum,
              multo citius pinguesceret.</p>
          </sp>
          <sp>
            <speaker>Th.</speaker>
            <p>Non sum gallus.</p>
          </sp>
          <sp>
            <speaker>Aug.</speaker>
            <p>Fateor, non es Gallus Cybeles, neque gallus gallinaceus, at forte Gallus
            gallaceus.</p>
          </sp>
          <sp>
            <speaker>Ch.</speaker>
            <p>Quid hoc verbi est?</p>
          </sp>
          <sp>
            <speaker>Aug.</speaker>
            <p>Hoc aenigma tibi coniectandum relinquo: ego Sphingem praestiti, tu Oedipus esto.</p>
          </sp>
          <sp>
            <speaker>Ch.</speaker>
            <p>Dic mihi bona fide, Augustine; nulla tibi cum Gallis unquam fuit necessitudo? Nihilne
              affinitatis tibi cum Gallis contraxisti? Nullum fuit commercium?</p>
          </sp>
          <sp>
            <speaker>Aug.</speaker>
            <p>Nihil, nihil sane.</p>
          </sp>
          <sp>
            <speaker>Ch.</speaker>
            <p>Tanto es nequior.</p>
          </sp>
          <sp>
            <speaker>Aug.</speaker>
            <p>Sed cum Gallabus nonnihil.</p>
          </sp>
          <sp>
            <speaker>Ch.</speaker>
            <p>Libetne de iecore anserino? Quod apud veteres in deliciis cum primis habebatur.</p>
          </sp>
          <sp>
            <speaker>Aug.</speaker>
            <p>Non sum reiecturus, quod a tua manu venerit.</p>
          </sp>
          <sp>
            <speaker>Ch.</speaker>
            <p>Non est, quod exspectes Romanas delicias.</p>
          </sp>
          <sp>
            <speaker>Aug.</speaker>
            <p>Quas?</p>
          </sp>
          <sp>
            <speaker>Ch.</speaker>
            <p>Carduos, cochleas, testudines, colubros, fungos, boletos, tubera.</p>
          </sp>
          <sp>
            <speaker>Aug.</speaker>
            <p>Istis omnibus ego vel rapam praeferam. Liberalis es, benignus es, Christiane.</p>
          </sp>
          <sp>
            <speaker>Ch.</speaker>
            <p>Has perdices nemo attingit, ne columbos quidem. Cras est dies ieiunii ab Ecclesia
              indicti; adversus hanc esuriem munite vos. Onerate saburra navim adversus imminentem
              tempestatem. Bellum instat; instruite ventrem commeatu.</p>
          </sp>
          <sp>
            <speaker>Aug.</speaker>
            <p>Utinam isthuc verbi tacuisses, hilariores surrexissemus a coena. Miseros nos reddis
              ante tempus.</p>
          </sp>
          <sp>
            <speaker>Ch.</speaker>
            <p>Quid ita?</p>
          </sp>
          <sp>
            <speaker>Aug.</speaker>
            <p>Quia minus anguem odi, quam pisces.</p>
          </sp>
          <sp>
            <speaker>Ch.</speaker>
            <p>At non tu solus.</p>
          </sp>
          <sp>
            <speaker>Aug.</speaker>
            <p>Quis hoc taedii nobis invexit?</p>
          </sp>
          <sp>
            <speaker>Ch.</speaker>
            <p>Quis commonstravit alo&#235;n, absynthium et scammonium dare in remediis?</p>
          </sp>
          <sp>
            <speaker>Aug.</speaker>
            <p>Sed ista dantur aegrotis.</p>
          </sp>
          <sp>
            <speaker>Ch.</speaker>
            <p>Sic haec dantur nimium recte valentibus. Aliquando praestat aegrotare, quam plus
              satis valere.</p>
          </sp>
          <sp>
            <speaker>Aug.</speaker>
            <p>At mihi videtur minus oneris olim impositum Iudaeis. Equidem ab anguillis et porcis
              facile temperarim, modo liceat capis et perdicibus expleri.</p>
          </sp>
          <sp>
            <speaker>Ch.</speaker>
            <p>In plerisque non res, sed animus nos discernit a Iudaeis. Illi manum abstinebant a
              certis cibis, velut ab immundis et animum inquinaturis. Nos quum intelligamus omnia
              munda esse mundis, tamen carni lascivienti, velut equo ferocienti pabulum subducimus,
              quo magis dicto sit audiens spiritui. Nonnunquam immoderatum suavium rerum usum
              abstinentiae molestia castigamus.</p>
          </sp>
          <sp>
            <speaker>Aug.</speaker>
            <p>Audio: sed eadem opera defendi posset circumcisio praeputii. Moderatur et illa coitus
              pruritum, et cruciatum adfert. Si omnes itidem abhorrerent a piscibus atque ego, vix a
              parricida tam atrox supplicium exigerem.</p>
          </sp>
          <sp>
            <speaker>Ch.</speaker>
            <p>Quorundam palato gratior est piscium, quam carnium esus.</p>
          </sp>
          <sp>
            <speaker>Aug.</speaker>
            <p>Congruunt igitur his, qui gulae serviunt, non valetudini.</p>
          </sp>
          <sp>
            <speaker>Ch.</speaker>
            <p>Equidem audivi quondam apud Aesopos et Apitios praecipuum luxum in piscibus
            fuisse.</p>
          </sp>
          <sp>
            <speaker>Aug.</speaker>
            <p>Qui conveniunt igitur deliciae cum supplicio?</p>
          </sp>
          <sp>
            <speaker>Ch.</speaker>
            <p>Non omnibus sunt muraenae, aut scari, aut acipenseres.</p>
          </sp>
          <sp>
            <speaker>Aug.</speaker>
            <p>Ergo tenues soli discruciantur, quibus satis male est, etiam quum vesci licet
              carnibus. Fit enim non raro, ut quum licet vesci per Ecclesiam, non liceat per
              crumenam.</p>
          </sp>
          <sp>
            <speaker>Ch.</speaker>
            <p>Durum mehercle interdictum.</p>
          </sp>
          <sp>
            <speaker>Aug.</speaker>
            <p>Quod si interdictus carnium esus divitibus vertitur in delicias; et, si pauperibus
              saepe non licet vesci carnibus, etiam quum licet, ac ne piscibus quidem, qui fere
              carius emuntur; cui igitur bono erit interdictum?</p>
          </sp>
          <sp>
            <speaker>Ch.</speaker>
            <p>Omnibus: nam tenuibus, cochleis aut ranis licebit vesci, aut cepe, porrumve arrodere.
              Mediocres detrahent nonnihil quotidianis opsoniis. Quod si quid divites deliciabuntur
              hac occasione, suae gulae imputent, non incusent ecclesiae constitutionem.</p>
          </sp>
          <sp>
            <speaker>Aug.</speaker>
            <p>Pulchre dixti, sed interim a tenuibus, qui summis sudoribus alunt familiam, et procul
              absunt ab amnibus ac lacubus, exigere carnium abstinentiam, est indicere famem, aut <foreign
                xml:lang="grc">βουλιμίαν</foreign> magis. Atqui si quid Homero credimus, longe
              miserrimum mortis genus est, perire fame.</p>
          </sp>
          <sp>
            <speaker>Ch.</speaker>
            <p>Sic visum est Homero caeco: at apud Christianos miser non est, qui bene moritur.</p>
          </sp>
          <sp>
            <speaker>Aug.</speaker>
            <p>Esto sane: sed tamen durum est, a quoquam exigere, ut moriatur.</p>
          </sp>
          <sp>
            <speaker>Ch.</speaker>
            <p>Nec hoc animo pontifices interdicunt esum carnium, ut intereant homines, sed ut vel
              affligantur moderate, si deliquerunt, vel subducto laetiore pabulo, corpora minus
              ferociant adversus spiritum.</p>
          </sp>
          <sp>
            <speaker>Aug.</speaker>
            <p>Isthuc ipsum efficiet moderatus carnium esus.</p>
          </sp>
          <sp>
            <speaker>Ch.</speaker>
            <p>Sed in tanta corporum varietate certus carnium modus praescribi non potest, cibi
              genus potest.</p>
          </sp>
          <sp>
            <speaker>Aug.</speaker>
            <p>Sunt et pisces, qui multum addant alimenti: sunt carnes, quae minimum.</p>
          </sp>
          <sp>
            <speaker>Ch.</speaker>
            <p>Sed in genere plus alunt carnes.</p>
          </sp>
          <sp>
            <speaker>Aug.</speaker>
            <p>Age, dic mihi si quo tibi foret iter, utrum malles equum alacriorem ac sublascivum,
              an morbidum, qui subinde collabens sessorem deiiciat in terram?</p>
          </sp>
          <sp>
            <speaker>Ch.</speaker>
            <p>Quorsum istud?</p>
          </sp>
          <sp>
            <speaker>Aug.</speaker>
            <p>Quia piscium esus corruptis humoribus corpora nostra reddit magnis morbis obnoxia, ut
              iam spiritui non possint subservire.</p>
          </sp>
          <sp>
            <speaker>Ch.</speaker>
            <p>Quibus morbis?</p>
          </sp>
          <sp>
            <speaker>Aug.</speaker>
            <p>Podagrae, febri, leprae, morbo regio.</p>
          </sp>
          <sp>
            <speaker>Ch.</speaker>
            <p>Qui scis?</p>
          </sp>
          <sp>
            <speaker>Aug.</speaker>
            <p>Credo medicis: id malim, quam experiri.</p>
          </sp>
          <sp>
            <speaker>Ch.</speaker>
            <p>Id fortassis in paucis accidit.</p>
          </sp>
          <sp>
            <speaker>Aug.</speaker>
            <p>Equidem arbitror in pluribus. Porro, quoniam animus agit per organa materialia
              corporis, quae malis aut bonis humoribus afficiuntur, vitiatis instrumentis non
              potest, ut vult, exerere vim suam.</p>
          </sp>
          <sp>
            <speaker>Ch.</speaker>
            <p>Scio, medicis magnopere damnatum esse piscium esum: sed secus visum est maioribus
              nostris, quibus obtemperare religiosum est.</p>
          </sp>
          <sp>
            <speaker>Aug.</speaker>
            <p>Religiosum erat et olim, non violare sabbatum: sed prius erat, servare hominem
              sabbato.</p>
          </sp>
          <sp>
            <speaker>Ch.</speaker>
            <p>Suae quisque saluti consulat.</p>
          </sp>
          <sp>
            <speaker>Aug.</speaker>
            <p>Imo, si Paulo volumus auscultare, nemo quae sua sunt, quaerat, sed quisque, quae
              alterius.</p>
          </sp>
          <sp>
            <speaker>Ch.</speaker>
            <p>Sed unde hic novus theologus in convivio? Unde novus hic ac subitus magister
            noster?</p>
          </sp>
          <sp>
            <speaker>Aug.</speaker>
            <p>Quia mihi male convenit cum piscibus.</p>
          </sp>
          <sp>
            <speaker>Ch.</speaker>
            <p>Quid igitur? An non abstines a carnibus?</p>
          </sp>
          <sp>
            <speaker>Aug.</speaker>
            <p>Abstineo, sed obmurmurans, nec sine meo magno malo.</p>
          </sp>
          <sp>
            <speaker>Ch.</speaker>
            <p>Caritas omnia suffert.</p>
          </sp>
          <sp>
            <speaker>Aug.</speaker>
            <p>Verum; sed eadem quam minimum exigit. Si suffert omnia cur non ferunt nos his vesci
              cibis, quos indulsit libertas evangelica? Cur hi, a quibus Christus toties amorem sui
              stipulatus est, patiuntur tot hominum et corpora periclitari morbis capitalibus, et
              animas aeternae damnationis periculo, ob rem nec interdictam a Christo, nec per se
              necessariam?</p>
          </sp>
          <sp>
            <speaker>Ch.</speaker>
            <p>Ubi aliud suadet necessitas, cessat humanae constitutionis vigor, cessat et voluntas
              nomothetae.</p>
          </sp>
          <sp>
            <speaker>Aug.</speaker>
            <p>At non cessat offendiculum infirmorum. Non cessat scrupulus meticulosae conscientiae.
              Postremo non satis constat, quibus limitibus finiatur ista necessitas. An quum
              coeperit ichthyophagus agere animam? Sero morienti porriguntur carnes. An quum totum
              corpus habet epialus? Non tanti erat ciborum delectus.</p>
          </sp>
          <sp>
            <speaker>Ch.</speaker>
            <p>Quid igitur tu velles praescribi?</p>
          </sp>
          <sp>
            <speaker>Aug.</speaker>
            <p>Scio, si quis mihi credat ecclesiasticae rei dictaturam.</p>
          </sp>
          <sp>
            <speaker>Ch.</speaker>
            <p>Quid isthuc verbi est?</p>
          </sp>
          <sp>
            <speaker>Aug.</speaker>
            <p>Si summus essem Pontifex, hortarer omnes ad perpetuam vitae sobrietatem, sed
              praecipue sub diem festum. Ceterum ius facerem cuique vescendi quibus vellet, pro
              corporis salubritate, dum moderate et cum gratiarum actione: daremque operam, uti hoc,
              quod detraheretur observationibus huiusmodi carnalibus, accresceret ad studium verae
              pietatis.</p>
          </sp>
          <sp>
            <speaker>Ch.</speaker>
            <p>Nimirum istud mea quidem sententia tanti est, ut te faciamus Pontificem.</p>
          </sp>
          <sp>
            <speaker>Aug.</speaker>
            <p>Rides: sed tamen cervix haec sufficeret vel triplici coronae sustinendae.</p>
          </sp>
          <sp>
            <speaker>Ch.</speaker>
            <p>At interim vide, ne ista scribantur inter articulos Parisiensium.</p>
          </sp>
          <sp>
            <speaker>Aug.</speaker>
            <p>Imo quicquid dictum est, scribetur in vino, sicuti par est dicta inter pocula. Sed
              satis iam theologiae in convivio. In coena sumus, non in Sorbona.</p>
          </sp>
          <sp>
            <speaker>Ch.</speaker>
            <p>Quid vetat dici Sorbonam, ubi bene sorbetur?</p>
          </sp>
          <sp>
            <speaker>Aug.</speaker>
            <p>Sorbeamus igitur, non disputemus, ne nobis a sorbis dicatur Sorbona, sed a
            sorbendo.</p>
          </sp>
          <sp>
            <speaker>Ch.</speaker>
            <p>Agite, hospites humanissimi, quaeso ut coenulam nostram, licet tenuem, aequi bonique
              consulatis. Praebete vos hilares ac lubentes, quamvis convivium tenue sit et frugale:
              ego, vestra facilitate fretus, familiariter vos vocare sum ausus. Et est sane vester
              mihi adventus conspectusque non modo gratissimus, verum etiam iucundissimus.</p>
          </sp>
          <sp>
            <speaker>Convivae</speaker>
            <p>Coena tua, Christiane optime, multis modis elegans lautaque nobis videtur. Quod
              excusas, id unum habet accusandum. Nam magnificentior fuit, quam sat est. Siquidem hoc
              convivium opiparum in primis ac lautum iudicarim, quod primum simplicibus epulis,
              deinde hilaritate, risu, iocis, salibus sit conditum: quae omnia nostro convivio non
              defuerunt. Verum de convivarum numero hic mihi quiddam in mentem venit, quos neque
              pauciores tribus, neque plures novem esse oportere scripsit Varro. Tres enim sunt
              Charites, id est, Gratiae, humanitatis ac benevolentiae praesides: et novem sunt
              Musae, honestiorum studiorum duces. At hic decem convivas esse video, virginibus
              exceptis.</p>
          </sp>
          <sp>
            <speaker>Aug.</speaker>
            <p>Nihil convenientius accidere potuit. Nos sumus Varrone ipso paulo sapientiores. Nam
              tres puellas lepidissimas, tanquam tres Charites adhibuimus. Deinde, quia a novem
              Musarum choro Apollo abesse nunquam credendus est, iure decimum adiecimus
            convivam.</p>
          </sp>
          <sp>
            <speaker>Ch.</speaker>
            <p>Po&#235;tice dixisti. Si mihi laurus adesset, laurea corona caput tuum cingerem,
              fieresque po&#235;ta laureatus.</p>
          </sp>
          <sp>
            <speaker>Aug.</speaker>
            <p>Si malva coronatus essem, malvatus. Tantum honoris mihi non arrogo. Honor hic maior
              est, quam ut mihi conveniat. Haud equidem tali me dignor honore.</p>
          </sp>
          <sp>
            <speaker>Ch.</speaker>
            <p>Vultisne singuli tantundem mea causa facere, quantum vestra sum facturus?</p>
          </sp>
          <sp>
            <speaker>Convivae</speaker>
            <p>Volumus, ac lubentes quidem.</p>
          </sp>
          <sp>
            <speaker>Ch.</speaker>
            <p>Ebibetis igitur ordine suum quisque calicem; a me exemplum capietis. Tibi hoc primum
              propino, Mida.</p>
          </sp>
          <sp>
            <speaker>Mi.</speaker>
            <p>Accipio abs te libenter. Pro quo vulgus, praestolor, dicit. Equidem non recuso. Nihil
              tua causa recusabo.</p>
          </sp>
          <sp>
            <speaker>Ch.</speaker>
            <p>Tu deinde ceteris propina.</p>
          </sp>
          <sp>
            <speaker>Mi.</speaker>
            <p>Erasmi, praebibo tibi dimidiatam pateram.</p>
          </sp>
          <sp>
            <speaker>Er.</speaker>
            <p>Precor, ut sit tibi bono. Sit tibi bonum atque commodum. Prosit tibi. Proficiat,
              durius dicitur.</p>
          </sp>
          <sp>
            <speaker>Ch.</speaker>
            <p>Sed cui cessat patera? Cur non obambulat? Defecit nos vinum? Ubi sunt oculi tui,
              furcifer? Vola, adfer eiusdem generis sextarios duos.</p>
          </sp>
          <sp>
            <speaker>Puer</speaker>
            <p>Erasmi, salve; quidam pro foribus te conventum expetit.</p>
          </sp>
          <sp>
            <speaker>Er.</speaker>
            <p>Quisnam est?</p>
          </sp>
          <sp>
            <speaker>Puer</speaker>
            <p>Mori famulum se dicit; herum eius ex Britannia advenisse: cupere, ut se visas,
              quandoquidem prima luce iter parat in Germaniam.</p>
          </sp>
          <sp>
            <speaker>Er.</speaker>
            <p>Christiane, subducatur ratio: nam mihi quidem abeundum.</p>
          </sp>
          <sp>
            <speaker>Ch.</speaker>
            <p>Rationem, Erasmi, doctissime, huius coenae ego confecero. Non est, quod calculum
              frustra teras: gratiam habeo, qui dignatus sis, nostro adesse convivio. Sed avocari
              te, molestum est, nondum peracta fabula.</p>
          </sp>
          <sp>
            <speaker>Er.</speaker>
            <p>Quid superest, nisi ut dicam, Valete et plaudite?</p>
          </sp>
          <sp>
            <speaker>Ch.</speaker>
            <p>Age, boni consulemus, quando tu non ab equo ad asinos, sed ab amicis ad amicissimos
              properas.</p>
          </sp>
          <sp>
            <speaker>Er.</speaker>
            <p>Ego pariter tibi gratias ago, quod pro tua humanitate ad hoc convivium longe
              suavissimum me vocaris. Valete, sodales optimi. Bibite non segniter, et vivite
              suaviter.</p>
          </sp>
          <sp>
            <speaker>Ch.</speaker>
            <p>Heus Dromo. Sedetis iamdudum otiosi omnes. Libetne cuiquam quicquam amplius?</p>
          </sp>
          <sp>
            <speaker>Convivae</speaker>
            <p>Nihil omnino. Strenue munus nostrum administravimus.</p>
          </sp>
          <sp>
            <speaker>Ch.</speaker>
            <p>Tolle igitur haec, ac bellaria appone. Muta quadrulas atque orbes. Tolle cultrum
              meum, qui humi decidit. Pira vino perfunde. Adsunt mora praecoqua, etiam domi nostrae
              nata.</p>
          </sp>
          <sp>
            <speaker>Convivae</speaker>
            <p>Tanto erunt suaviora, quod vernacula.</p>
          </sp>
          <sp>
            <speaker>Ch.</speaker>
            <p>En pruna cerea, en Damascena, rarum apud nos spectaculum. En mitia mala. En mali
              novum genus, cuius matrem ego hisce manibus consevi. Nuces castaneae, omne deliciarum,
              quas horti nostri benigne effundunt, genus.</p>
          </sp>
          <sp>
            <speaker>Aug.</speaker>
            <p>Sed flosculi desunt.</p>
          </sp>
          <sp>
            <speaker>Ch.</speaker>
            <p>Isti Gallici sunt apparatus, qui magnificentiam eam potissimum amant, quae minimo
              constat. Nobis non est ea mens aut ingenium.</p>
          </sp>
          <sp>
            <speaker>Aug.</speaker>
            <p>Non apud Gallos tantum reperies, quibus ea placent, quae minimo constant.</p>
          </sp>
          <sp>
            <speaker>Ch.</speaker>
            <p>Sed heus tu, Augustine, num tu credis, te hic immunem bibisse? Egone te meis immunem
              tinxero poculis? At interim propinatori tuo dimidium scyphi debes.</p>
          </sp>
          <sp>
            <speaker>Aug.</speaker>
            <p>Is iamdudum me missum fecit. Is mihi huius debiti gratiam fecit.</p>
          </sp>
          <sp>
            <speaker>Ch.</speaker>
            <p>Unde ille sibi vendicat tantum auctoritatis? Vix Romanus pontifex hoc vinculi
              relaxet. Nosti priscam conviviorum legem, <foreign
                xml:lang="grc">Ἢπῖθι, ἢ ἄπιθι</foreign>.</p>
          </sp>
          <sp>
            <speaker>Aug.</speaker>
            <p>Remittendi iurisiurandi ius habet, cui factum est, et cuius intererat servari.</p>
          </sp>
          <sp>
            <speaker>Ch.</speaker>
            <p>Sed omnium convivarum interest, servari leges inviolabiles.</p>
          </sp>
          <sp>
            <speaker>Aug.</speaker>
            <p>Age, quando haec est Germanorum religio, exsorbebo, quod reliquum est. Sed quid tibi
              rei mecum est?</p>
          </sp>
          <sp>
            <speaker>Ch.</speaker>
            <p>Impendium reddas oportet unus nomine omnium. Quid expalluisti? Ne verere; perfacile
              poteris. Fac quod saepe fecisti, ut aliqua elegantia doctiores a coena surgamus: neque
              enim clam te est, veteres illos in secundis mensis hilariora quaedam disputare
              solitos. Age igitur: quibus et quot modis haec oratio potest enuntiari, indignum
              auditu?</p>
          </sp>
        </div>
        <div
          n="9"
          type="topic">
          <head>
            <emph>Indignum auditu, formula</emph>
          </head>
          <sp>
            <speaker>Aug.</speaker>
            <p>Dixti pulchre per posterius supinum. Auditu minime est dignum. Indignum est audiri.
              Haud dignum est, quod audiatur. Est, ut audiatur, indignum. Levius est, quam quod
              audiri debeat. Vix operae pretium est referre. Non tanti est, ut audiatur. Ineptius
              est, quam quod audiatur. Non est operae pretium narrare.</p>
          </sp>
          <sp>
            <speaker>Ch.</speaker>
            <p>Quot modis haec sententia verti potest. Magno mihi constat?</p>
          </sp>
        </div>
        <div
          n="10"
          type="topic">
          <head>
            <emph>Variandi ratio hanc orationem: magno mihi constat</emph>
          </head>
          <sp>
            <speaker>Aug.</speaker>
            <p>His verbis: impendo, insumo, impertio, constat, ut: Multum in te docendo insumpsi
              laboris. Plurimum ea in re operae insumpsi. Non minus pecuniae quam curae in eam rem
              impendi. Non parum insumpsi pecuniae, temporis permultum, laboris plurimum, ingenii
              nonnihil. Multum lucubrationis impendi. Multis vigiliis haec res mihi constat, multo
              sudore, multa opera, plurimo labore, sumptu ingenti, pecunia magna. Pluris mihi
              constat, quam credas. Minoris mihi constat uxor, quam equus meus.</p>
          </sp>
          <sp>
            <speaker>Ch.</speaker>
            <p>At quid sibi vult, Augustine, quod verbo isti, Constat, modo ablativum, modo
              genitivum casum apponis?</p>
          </sp>
          <sp>
            <speaker>Aug.</speaker>
            <p>Quaestionem perutilem ac late patentem movisti. Verum ne convivas loquacitate mea
              premam, paucissimis absolvam. Sed cupio singulorum hac de re audire sententiam, ne
              cuiquam, ut dixi, sim molestus.</p>
          </sp>
          <sp>
            <speaker>Ch.</speaker>
            <p>Quidni cupiant idem vel puellae?</p>
          </sp>
          <sp>
            <speaker>Aug.</speaker>
            <p>Illae sane nihil aliud quam audient. Accingar igitur, grammatica bene fortunante.
              Scis, verba emendi ac vendendi aliaque esse consimili significatu, quibus apponantur
              hi genitivi, solidi, tanti, quanti, pluris, minoris, tantidem, quantivis,
              quanticunque; at ita, si substantiva non apponantur: quae si accedant, utraque in
              ablativum casum vertuntur. Quodsi pretium certum apponatur, pones in ablativo. Si per
              adiectivum substantive positum, in ablativo pones, nisi per adverbia loqui malis.</p>
          </sp>
          <sp>
            <speaker>Ch.</speaker>
            <p>Quaenam verba sunt, de quibus praecipis?</p>
          </sp>
          <sp>
            <speaker>Aug.</speaker>
            <p>Haec, fere sunt, emo, mercor: redimo, id est, aut captum, aut perditum: vendo,
              venundo: revendo, i. e. rursus vendo, quod mihi venditum erat. Veneo, id est, vendor:
              cuius praeteritum venivi vel venii, supinum venum: hinc venalis. Ab illo, id est,
              vendo, vendibilis manat. Mereo, pro inservio et stipendium facio. Comparo, id est, emo
              vel committo. Commuto, muto, permuto. Cambire penitus barbarum in hoc sensu. Aestimo,
              taxo, indico pro aestimo, censeo. Liceor, liceris: licitor, licitaris: addico.
              Distrahor, id est, circumferor ut veneam. Metior pro aestimo aut taxo. Constat, pro
              emitur. Conducere, locare. Foenero, ad foenus do. Foeneror, ad foenus accipio.
              Paciscor, pactus sum; pango, pepigi, id est, pactum facio.</p>
          </sp>
          <sp>
            <speaker>Ch.</speaker>
            <p>Da exemplum.</p>
          </sp>
        </div>
        <div
          n="11"
          type="topic">
          <head>
            <emph>Vendendi et emendi formulae</emph>
          </head>
          <sp>
            <speaker>Aug.</speaker>
            <p>Quanti istum agrum in singulos annos locas? Respondebimus: vigenis libris francicis.
              Hui, nimio locas. Imo locavi olim multo pluris. At ego tanti non conducam. Si
              conduxeris minoris, peream. Imo iam vicinus tuus Chremes agrum obtulit, ac rogat.
              Quanti? Tantidem, quantum tu petis. At multo meliorem. Mentiris. Facio, ut solent, qui
              licentur. Tu ipse tanti posside. Quid liceris, vel licitaris, quum nihil sis empturus?
              Quanticunque addixeris, solvam optima fide.</p>
          </sp>
        </div>
        <div
          n="12"
          type="topic">
          <head>
            <emph>Alterum exemplum</emph>
          </head>
          <sp>
            <speaker>Aug.</speaker>
            <p>Congrum istum, Syra, quanti vendis? Decem obolis. Nimio, turpissima. Imo minimo;
              nulla tibi vendet minoris. Emoriar, si non tanti mihi constat, aut certe non multo
              minoris. Mentiris, venefica, quoniam duplo vis vendere, aut triplo. Et centuplo, si
              queam: sed fatuos non invenio. Quid si liciter te ipsam? Quanti aestimas te? Ut lubet.
              Quanti me liceris? Quanti indicas te? Dic, quanti te taxas? Quanti te ipsum inscribis?
              Decem scutatis. Hui, tanti? Eho, an tu minoris me aestimas? Ego olim non semel pluris
              in unam noctem sum conducta. Credo: at nunc non paulo minoris aestimo, quam piscem.
              Abi in malam rem, ganeo; tantidem te aestimo, quanti tu me. Qui te teruncio emerit,
              nimio emerit. Aut pluris emar; aut non vendar. Si magno venire cupis, larva tibi opus
              est: nam rugae istae non sinunt, ut carius vendaris. Ei, qui tanti me nolit, non sum
              venalis. Ego ne culmo quidem te emero. Constiti pluris.</p>
          </sp>
        </div>
        <div
          n="13"
          type="topic">
          <head>
            <emph>Tertium exemplum</emph>
          </head>
          <sp>
            <speaker>Aug.</speaker>
            <p>Auctioni hodiernae interfui. Ain' tu? Licitatus sum vectigalia. Quanti tandem? Decem
              millibus. Hui, tanti? Ne mireris; erant, qui multo pluris licitarentur, pauci, qui
              minoris. Cui tandem addicta sunt vectigalia? Chremeti, uxoris tuae summo et maximo
              amico. Sed divina, quanti sunt addicta. Decem. Imo quindecim. Deus bone, ego mihi
              hominem ipsum cum tota familia dimidio addictum nolim. At ille uxorem tuam duplo
              emptam cupit. Animadvertistine in his orationibus, ubicunque adsit substantivum
              pretii, id in ablativo poni, ceteris aut in genitivo positis, aut in adverbium
              mutatis? Comparativum nunquam audisti sine substantivis, exceptis illis duobus, pluris
              et minoris. Sunt et alia verba, de quibus sumus loquuti, non admodum dissimilia, sum,
              facio, habeo, duco, aestimo, pendo, quae idem fere significant: fio itidem. Iunguntur
              autem his fere genitivis, multi, parvi, magni, pluris, plurimi, minoris, minimi,
              maximi, tanti, quanti, flocci, pili, nihili, nauci, huius, et si qua sunt his
            similia.</p>
          </sp>
          <sp>
            <speaker>Ch.</speaker>
            <p>Da exempla.</p>
          </sp>
        </div>
        <div
          n="14"
          type="topic">
          <head>
            <emph>Aestimandi formula</emph>
          </head>
          <sp>
            <speaker>Aug.</speaker>
            <p>Scis, quanti te semper fecerim. Tanti fies apud homines, quanti virtutem facies.
              Praeceptores meos semper feci plurimi. Aurum hac tempestate magni venditur, literae
              nihili sive pro nihilo ducuntur. Aurum minoris habeo, quam credas. Tuas minas flocci
              facio. Promissa tua duco minimi. Non pili te facio. Si tanti sapientia penderetur,
              quanti pecunia, nemo auro egeret. Pluris apud nos fit aurum sine sapientia, quam
              sapientia sine auro. Hoc pluris te habeo, quod doctus sis. Minoris hic fies, quod
              mentiri minime calleas. Hi multi fiunt, qui nigrum in candida vertunt. Hoc mihi pluris
              es, quod literas amas. Tanti apud omnes eris, quantum possidebis. Tanti ubique
              habeberis, quantum habebis. Non quanti habearis, sed quanti sis, interest. Tanti
              Christianum meum facio, quanti alium neminem. Inveniuntur et alia verba cum his
              genitivis et ablativis, quae natura sua non significant emptionem, aut aliud simile.
              Petrus osculum puellae scutato emit. Sit illi faustum; nolim ego basiare tanti. Quanti
              luditis? Quanti coenastis? Quosdam sexcentis sestertiis coenasse legimus: at Galli
              saepenumero liardo coenitant. Faustus quanti docet? Parvo: at pluris, quam Delius.
              Quanti igitur? Undeviginti aureis. Non discam mentiri tanti. Phaedria apud Terentium
              et rem, et seipsum perdidit. At nolim ego amare tanti. Quidam magno dormiunt.
              Demosthenes pluris siluit, quam alii loquebantur. Aequi bonique consulas oro. Est et
              aliud verborum genus, quae accusativum una cum genitivo aut ablativo casum exigunt,
              quae sunt: Accuso, id est, obiicio crimen, aut culpo, etiam absentem. Incuso, culpo
              extra iudicium. Arguo, reprehendo. Insimulo, impingo suspicionem culpae. Postulo, in
              ius voco. Accerso, defero, damno, condemno, pronuntio, illum esse in culpa. Admoneo,
              commonefacio.</p>
          </sp>
          <sp>
            <speaker>Ch.</speaker>
            <p>Exempli causa.</p>
          </sp>
        </div>
        <div
          n="15"
          type="topic">
          <head>
            <emph>Accusandi formula</emph>
          </head>
          <sp>
            <speaker>Aug.</speaker>
            <p>Scipio accusatus est ambitus, aut de ambitu. Arguis me impudentiae, ipse
              impudentissimus. Lepidus postulatus est repetundarum. Accersitus est capitis. Si
              hominem insimulabis avaritiae, male audies. Admoneto eum pristinae fortunae. Mortales
              ipso vocabulo suae conditionis admonentur. Commonefacito Lepidum promissi. Sunt
              pleraque, quae accusativum gemimum admittant. Doceo te literas. Exorat te veniam.
              Dedocebo te istos mores. Poposcit me mutuum. Hic eius rei mihi admonendus es, quod in
              his secundum accusativum etiam passiva obtinent, in aliis genitivus manet. A me doctus
              est literas. Postulant me furti. Postulor furti. Accusas me sacrilegii. Accusor
              sacrilegii. Scio, te nondum expletum. Scio, animo tuo nondum esse satisfactum. Quando
              enim tantus elegantiarum helluo satietur? Sed convivis parcendum est, quos haec non
              omnes perinde delectant. A coena inter deambulandum, id quod rationi deerit,
              persolvemus, nisi quid aliud censes.</p>
          </sp>
          <sp>
            <speaker>Ch.</speaker>
            <p>Fiat ex tua sententia. Agamus gratias benignitati divinae, deinde paulisper
              deambulaturi.</p>
          </sp>
          <sp>
            <speaker>Mi.</speaker>
            <p>Pulchre dicis. Nihil enim hoc vespertino coelo amoenius, nihil salubrius.</p>
          </sp>
          <sp>
            <speaker>Ch.</speaker>
            <p>Petre, adesdum. Tolle suo quaeque ordine, ac vinum cyathis infunde.</p>
          </sp>
          <sp>
            <speaker>Pe.</speaker>
            <p>Iubesne agi gratias?</p>
          </sp>
          <sp>
            <speaker>Ch.</speaker>
            <p>Age.</p>
          </sp>
          <sp>
            <speaker>Pe.</speaker>
            <p>Graece mavis, an Latine?</p>
          </sp>
          <sp>
            <speaker>Ch.</speaker>
            <p>Utroque modo.</p>
          </sp>
          <sp>
            <speaker>Pe.</speaker>
            <p>
              <emph>Gratias agimus tibi, pater coelestis, qui tua ineffabili potentia condidisti
                omnia, tua inscrutabili sapientia gubernas universa, tua inexhausta bonitate cuncta
                pascis ac vegetas: largire filiis tuis, ut aliquando tecum bibant in regno tuo
                nectar illud immortalitatis, quod promisisti ac praeparasti vere diligentibus te,
                per Iesum Christum. Amen.</emph>
            </p>
          </sp>
          <sp>
            <speaker>Ch.</speaker>
            <p>Dic eadem Graece, ne ceteri, quod dicas, intelligant.</p>
          </sp>
          <sp>
            <speaker>Pe.</speaker>
            <p>
              <foreign
                xml:lang="grc">Ἐυχαριστοῦμέν σοι, πάτερ οὐράνιε, ὁ τῇ ἀῤῥήτῳ σου δυνάμει κτίσας τὰ
                πάντα, ὁ τῇ ἀνεξερευνητῳ σου σοφίᾳ κυβερνῶν ἁπαξάπαντα, ὁ τῇ ἀνεξαντλητῳ σου
                χρηστότητι ἓκαστα τρεφόμενός τε καὶ αὐξάνων. Χαρίζου τοῖς υἱοῖς σου τὸ μετὰ σοῦ ποτὲ
                πιεῖν τὸ τῆς ἀθανασίας νέκταρ, ὃ ὑπέχου καὶ ἡτοίμασας τοῖς ἀληθῶς ἀγαπ?σί σε,
                διὰ᾽Ἰησοῦ Χριστοῦ, τοῦ νἱοῦ σου, τοῦ κυρίου ἡμῶν, τοῦ μετά σου ζῶντος, καὶ
                βασιλεύοντος ἐν ἑνότητι τοῦ πνεύματος ἁγίου, εἰς τοὺς ἀιῶνας. Ἀμήν</foreign>
            </p>
          </sp>
          <sp>
            <speaker>Ch.</speaker>
            <p>Habeo vobis, hospites candidissimi, gratiam, qui ad hoc conviviolum venire dignati
              sitis; oro aequi bonique consulatis.</p>
          </sp>
          <sp>
            <speaker>Convivae</speaker>
            <p>Nos vicissim gratiam referre volumus, non tantum habere. Proinde ne multis agantur
              gratiae. Quin potius surgamus et exspatiemur.</p>
          </sp>
          <sp>
            <speaker>Aug.</speaker>
            <p>Ducamus nobiscum virgines; nam eo minus molesta erit deambulatio.</p>
          </sp>
          <sp>
            <speaker>Ch.</speaker>
            <p>Recte sentis. Ne desint nobis flosculi, si forte locus flores non habebit. Utrum
              mavis nostris in hortis more po&#235;tico reptare, an foris ad amnem
            exspatiari?</p>
          </sp>
          <sp>
            <speaker>Aug.</speaker>
            <p>Habent quidem horti tui amoenitatis permultum, verum eam voluptatem matutinis
              deambulationibus serva. At sole inclinato amnium aspectus oculos mirum in modum
            iuvat.</p>
          </sp>
          <sp>
            <speaker>Ch.</speaker>
            <p>Antecede igitur, Augustine, ut po&#235;ta dignum est: latus tuum claudam.</p>
          </sp>
          <sp>
            <speaker>Aug.</speaker>
            <p>Bone Deus, quantum comitum, quantam pompam nobiscum ducimus! Dici non potest,
              Christiane, quantum mihi placeam. Satrapes mihi videor.</p>
          </sp>
          <sp>
            <speaker>Ch.</speaker>
            <p>Age, nunc promissum praesta. Solve, quod recepisti.</p>
          </sp>
          <sp>
            <speaker>Aug.</speaker>
            <p>Quid me potissimum vis dicere?</p>
          </sp>
          <sp>
            <speaker>Ch.</speaker>
            <p>Ego quondam in Pollionis oratione quum multa, tum illud inprimis solebam admirari,
              quod tam facile, tam crebro, tam venuste orationem verteret: quae res non modo
              singularis ingenii, verum etiam multi usus mihi videtur.</p>
          </sp>
          <sp>
            <speaker>Aug.</speaker>
            <p>Haud iniuria istud in Pollione admiratus es, Christiane. Ille enim tum hac in re
              divinam quandam vim obtinet, quam quidem illi cum ingenii dexteritate quadam, tum
              plurimo et dicendi, et legendi, et scribendi usu contigisse opinor, potius quam
              ratione aliqua, aut praeceptione.</p>
          </sp>
          <sp>
            <speaker>Ch.</speaker>
            <p>At ego rationem aliquam istius rei, si fieri potest, exspecto.</p>
          </sp>
          <sp>
            <speaker>Aug.</speaker>
            <p>Ita, ut dixi, res habet. Verum quia te tantopere video velle, quantum potero, morem
              geram, easque ratiunculas, quas in Pollionis orationibus mihi visus sum animadvertere,
              ut potero, reddam.</p>
          </sp>
        </div>
        <div
          n="16"
          type="topic">
          <head>
            <emph>Brevis de copia praeceptio</emph>
          </head>
          <sp>
            <speaker>Aug.</speaker>
            <p>Accingor. Principio res ipsa puris, electis ac Latinis verbis efferenda est: quod
              ipsum posse, non mediocris artificis est. Sunt enim permulti, qui nescio quo modo
              copiam et varietatem orationis affectant, quum ne semel quidem rem possint apte
              explicare. Isti, tanquam semel balbutisse sit parum, balbutiem suam aliis atque aliis
              modis reddunt balbiorem, tanquam ipsi secum certamen susceperint, ut, quam
              barbarissime dici possit, dicant. Itaque inepti synonyma quaedam congerunt, adeo
              interdum inter se dissidentia, ut ipsa mirentur, quo pacto convenerint. Quid enim
              absurdius, quam hominem pannosum, cui ne una quidem, quam sine pudore possit induere,
              sit vestis, eum tamen subinde suos pannos mutare, ac mendicitatem suam pro opibus
              ostentare? At nihilo minus ridiculi videntur isti varietatis affectatores, qui quum
              barbare semel dixerunt, repetunt idem multo barbarius, demum iterum atque iterum
              indoctius. Hoc est non oratione, sed soloecismis abundare. In primis igitur, ut dixi,
              res ipsa aptis atque electis verbis est explicanda. Deinde mutatoriis verbis utendum,
              si qua, quae idem efficiant, reperiantur: reperiuntur enim permulta. Demum ubi propria
              deficient, translatitiis erit utendum, si modo verecunda sit translatio. Ea quoque ubi
              deerunt, si per activa dixisti, ad passiva revertendum erit, quae nobis totidem
              orationes reddunt, quot ex activis constabant. Postea verba, si licebit, aut in nomina
              verbalia, aut in participia conmutabimus. Postremo, ubi modo adverbia in nomina, modo
              nomina in alias atque alias partes commutaverimus, per contrarium dicemus: aut
              affirmativam orationem in negativam commutabimus, aut retrorsum: aut certe, quod
              pronunciative dictum, per interrogationem efferemus. Nunc exempli causa hanc
              sententiam sumamus:</p>
            <p>
              <emph>Literae tuae magnopere me delectarunt.</emph>
            </p>
          </sp>
        </div>
        <div
          n="17"
          type="topic">
          <head>
            <emph>Literae</emph>
          </head>
          <sp>
            <speaker>Aug.</speaker>
            <p>Epistola, epistolium, scripta, schedae, literulae.</p>
          </sp>
        </div>
        <div
          n="18"
          type="topic">
          <head>
            <emph>Magnopere</emph>
          </head>
          <sp>
            <speaker>Aug.</speaker>
            <p>Mirum in modum, miris modis, maiorem in modum, mirandum in modum, supra modum,
              plurimum, non mediocriter, summopere, maximopere.</p>
          </sp>
        </div>
        <div
          n="19"
          type="topic">
          <head>
            <emph>Me</emph>
          </head>
          <sp>
            <speaker>Aug.</speaker>
            <p>Animum meum, pectus meum, oculos meos, cor meum, Christianum.</p>
          </sp>
        </div>
        <div
          n="20"
          type="topic">
          <head>
            <emph>Delectarunt</emph>
          </head>
          <sp>
            <speaker>Aug.</speaker>
            <p>Voluptate affecerunt, recreaverunt, exhilararunt, voluptati fuerunt, oblectarunt,
              voluptate perfuderunt, mellitissimae fuerunt, iucundissimae, etc. Habes materiam; tuum
              erit componere. Experiamur igitur. Faciamus periculum.</p>
          </sp>
          <sp>
            <speaker>Ch.</speaker>
            <p>Tuae literae magnopere me delectarunt. Tua epistola mirifice nos exhilaravit.</p>
          </sp>
          <sp>
            <speaker>Aug.</speaker>
            <p>Verte activum in passivum, alia erit facies, ut: Dici non possit, quam tuis sim
              scriptis exhilaratus.</p>
          </sp>
        </div>
        <div
          n="21"
          type="topic">
          <head>
            <emph>Item per alia verba idem efficientia</emph>
          </head>
          <sp>
            <speaker>Aug.</speaker>
            <p>Tuis ex literis incredibilem cepi voluptatem. Ex epistola Celsitudinis tuae plurimum
              voluptatis accepi. Non mediocrem laetitiam tua mihi scripta attulerunt. Gaudio tua me
              scripta, quantus eram, perfuderunt. Hic non ita liceret mutare in passiva, nisi in
              illo postremo, perfusus gaudio, quod usitate dicitur; capiebatur a me voluptas;
              allatum est gaudium, non perinde usitate dixeris.</p>
          </sp>
        </div>
        <div
          n="22"
          type="topic">
          <head>
            <emph>Per afficio</emph>
          </head>
          <sp>
            <speaker>Aug.</speaker>
            <p>Singulari voluptate literae tuae me affecerunt.</p>
          </sp>
        </div>
        <div
          n="23"
          type="topic">
          <head>
            <emph>Muta in passivum</emph>
          </head>
          <sp>
            <speaker>Aug.</speaker>
            <p>Tuis scriptis incredibili sum affectus voluptate. Non parum gaudiorum tuum nobis
              epistolium peperit.</p>
          </sp>
        </div>
        <div
          n="24"
          type="topic">
          <head>
            <emph>Per Sum et nomina adiectiva</emph>
          </head>
          <sp>
            <speaker>Aug.</speaker>
            <p>Tuae mihi literae multis modis iucundissimae fuerunt. Fuit tua illa epistola sane
              quam gratissima.</p>
          </sp>
        </div>
        <div
          n="25"
          type="topic">
          <head>
            <emph>Per nomina substantiva</emph>
          </head>
          <sp>
            <speaker>Aug.</speaker>
            <p>Ineffabili voluptati tua nobis epistola fuit. Incredibili iucunditati fuerunt tuae
              literae.</p>
          </sp>
        </div>
        <div
          n="26"
          type="topic">
          <head>
            <emph>Commuta in negationem</emph>
          </head>
          <sp>
            <speaker>Aug.</speaker>
            <p>Tua scripta non mediocri laetitiae fuere. Nihil in vita tuis literis accidit
              iucundius.</p>
            <p>Quanquam hac ratione aliquoties iam usi sumus, quae non est negligenter praetereunda.
              Nam quoties multum, plurimum, singulariter, significare volumus, per contrarium verbum
              idem efficiemus: ut, vehementer te amat Henricus. Haud vulgariter te amat. Multum me
              iuvat vinum. Haud parum iuvat. Est vir singulari ingenio. Est vir ingenio non vulgari.
              Est homo doctrina admiranda. Est homo non contemnenda doctrina. Thomas est summo apud
              suos loco natus. Non infimo loco natus. Augustinus eloquentissimus fuit. Non
              ineloquens fuit. Carneades orator fuit nobilis; non ignobilis, non obscurus. Et id
              genus similia, quae nunquam non usu veniunt: sed admonuisse rem clarissimam satis est.
              Nec te lateat, bifariam nos huiusmodi orationum genere uti, modestiae causa,
              praesertim si de nobis ipsis loquamur: tum etiam amplificandi gratia. Nam non
              ingratum, pro valde grato: non vulgariter, pro singulariter, recte et venuste
            dicimus.</p>
          </sp>
        </div>
        <div
          n="27"
          type="topic">
          <head>
            <emph>Modestiae causa</emph>
          </head>
          <sp>
            <speaker>Aug.</speaker>
            <p>Ego literis meis nonnullam doctrinae sum opinionem consecutus. Semper curavi, ut in
              literaria gloria non postremas partes tenerem.</p>
            <p>De amplificatione superiora sunt exempla; nunc ad nostra revertamur. Nihil tua
              epistola unquam evenit gratius: Nulla res maiori unquam voluptati fuit, quam tua
              scripta. Nulla unquam ex re tantundem cepi voluptatis, quantum ex tuis literis
              amantissimis.</p>
            <p>Hoc modo singulae orationes superiores poterunt variari per interrogationem. Quid
              tuis literis in vita iucundius esse potuit? Quid epistola illa tua nobis evenit
              dulcius? Quid ita oblectavit unquam, ut proximae tuae literae? Hoc modo rursum
              singulas fere orationes variare licebit.</p>
          </sp>
          <sp>
            <speaker>Ch.</speaker>
            <p>Quid deinde fiet?</p>
          </sp>
          <sp>
            <speaker>Aug.</speaker>
            <p>Iam paulo liberius totam orationem vertemus, ut unam dictionem pluribus verbis
              circumloquamur.</p>
          </sp>
          <sp>
            <speaker>Ch.</speaker>
            <p>Dic exempli causa.</p>
          </sp>
          <sp>
            <speaker>Aug.</speaker>
            <p>Quod modo per nomen incredibile, modo per adverbium incredibiliter, dictum erat, unam
              dictionem aliquot verbis commutabimus. Literis consequi nequeam, quantum tuis literis
              sim delectatus. Et mihi scriptu, et tibi creditu perdifficile fuerit, quantae
              iucunditati tua mihi scripta fuerint. Explicare prorsum nequeo, quam sim tuis literis
              gavisus. Et item in infinitum. Rursum alio pacto. Nam hactenus et per negationem, et
              per interrogationem, postremo per infinitas orationes variavimus. Nam per subiunctivas
              sive conditionales variabimus hoc modo: Moriar, si unquam quicquam fuit tuis literis
              aut optatius aut dulcius. Peream, si ulla res maiori voluptati fuit, quam tuae
              literae. Ita me Deus amet, ut nihil in vita tuis literis accidit iucundius. Et item
              alia multa in hunc modum excogitare licebit.</p>
          </sp>
          <sp>
            <speaker>Ch.</speaker>
            <p>Quid deinde?</p>
          </sp>
          <sp>
            <speaker>Aug.</speaker>
            <p>Nunc ad translationes, similitudines et exempla fugiendum est.</p>
          </sp>
        </div>
        <div
          n="28"
          type="topic">
          <head>
            <emph>Translatio est in his</emph>
          </head>
          <sp>
            <speaker>Aug.</speaker>
            <p>Accepi literas tuas, quae mellitae fuerunt. Nihil nisi merae deliciae tua mihi
              scripta videntur. Mera voluptas sunt tuae literae. Et huiusmodi plurima. Sed cavendum,
              ne obsoletis aut durioribus translationibus utamur, quale est illud:</p>
            <lg>
              <l>
                <emph>Iupiter hybernas cana nive conspuit Alpes.</emph>
              </l>
            </lg>
            <p>Et quale est illud: Coena tuorum scriptorum me suavissimis epulis refecit</p>
          </sp>
        </div>
        <div
          n="29"
          type="topic">
          <head>
            <emph>Comparatio a simili</emph>
          </head>
          <sp>
            <speaker>Aug.</speaker>
            <p>Tua scripta omni vel ambrosia, vel nectare suaviora fuere. Literae tuae quovis melle
              mihi fuere dulciores. Epistola humanitatis tuae et siliquam omnem, et mel Atticum, et
              saccharum omne, nectar ambrosiamque deorum longe superavit. Hic quicquid dulcedine
              nobilitatum est, in medium adduci potest.</p>
          </sp>
        </div>
        <div
          n="30"
          type="topic">
          <head>
            <emph>Ab exemplo</emph>
          </head>
          <sp>
            <speaker>Aug.</speaker>
            <p>Nunquam adducar, ut credam, Hero Leandri sui literas aut maiore voluptate, aut
              pluribus osculis accepisse, quam tuas accepi. Vix crediderim, aut Scipionem eversa
              Carthagine, aut Paulum Aemilium capto Perseo magnificentiorem egisse triumphum, quam
              ego, simul ac suavissima tua scripta tuus mihi tabellarius reddidit. Huiusmodi tum ex
              fabulis, tum ex historiis infinita possunt inveniri. E physica vero sumuntur rerum
              similitudines, quarum quamplurimarum naturas memoriter tenere necesse est. Nunc si
              libet, in alia sententia tentemus.</p>
            <p>
              <emph>Nunquam, dum vivam, tui ero immemor.</emph>
            </p>
            <p>Semper, dum vivam, tui meminero. Quoad vivam, nunquam me tui capiet oblivio. Prius
              vivere desinam, quam tui meminisse.</p>
          </sp>
        </div>
        <div
          n="31"
          type="topic">
          <head>
            <emph>Per comparationem</emph>
          </head>
          <sp>
            <speaker>Aug.</speaker>
            <p>Si umbram corpus poterit effugere, et hic animus tui quibit oblivisci. Tui memoriam
              ne Lethaeus quidem amnis poterit abolere. Praeterea per <foreign
                xml:lang="grc">ἀδύνατον</foreign> aut, more po&#235;tico, per contraria:</p>
            <lg>
              <l>
                <emph>Dum iuga montis aper, fluvios dum piscis amabit.</emph>
              </l>
              <l>
                <emph>Ante leves ergo pascentur in aethere cervi,</emph>
              </l>
            </lg>
            <p>etc. quae non est multi negotii excogitare. Verum ne immodici videamur, his in
              praesentia contenti simus. Alias, si voles, copiosius hac de re colloquemur.</p>
          </sp>
          <sp>
            <speaker>Ch.</speaker>
            <p>Ego te, Augustine, iam plane exhaustum putabam: sed tu praeter exspectationem novum
              thesaurum indicasti, quem si pergas explicare, nox ante occupaverit, quam tibi eadem
              de re desint verba.</p>
          </sp>
          <sp>
            <speaker>Aug.</speaker>
            <p>Si ego hoc mediocri et doctrina et ingenio praesto, quantum Ciceronem ipsum valuisse
              credis, qui cum Roscio histrione certasse legitur? Sed sol nos relinquit. Humescit
              coelum, praestat imitari aviculas, tectoque ac lecto nos condere. Proinde vale, mi
              Christiane suavissime, in crastinum.</p>
          </sp>
          <sp>
            <speaker>Ch.</speaker>
            <p>Tu itidem bene valeas, Augustine omnium doctissime.</p>
          </sp>
        </div>
      </div>
      <div
        n="16"
        type="colloquium">
        <head>Convivium religiosum</head>
        <head>Personae</head>
        <castList>
          <castItem>Eusebius</castItem>
          <castItem>Timotheus</castItem>
          <castItem>Theophilus</castItem>
          <castItem>Chrysoglottus</castItem>
          <castItem>Uranius</castItem>
        </castList>
        <sp>
          <speaker>Eu.</speaker>
          <p>Quum omnia nunc vernent et rideant in agris, demiror esse, qui fumosis urbibus
            delectentur.</p>
        </sp>
        <sp>
          <speaker>Ti.</speaker>
          <p>Non omnes capiuntur aspectu florum, aut pratorum vernantium, aut fontium amniumve: aut,
            si capiuntur, est aliud, quod magis iuvet. Ita voluptas voluptate, veluti clavus clavo,
            pellitur.</p>
        </sp>
        <sp>
          <speaker>Eu.</speaker>
          <p>Tu mihi fortasse foeneratores narras, aut his simillimos negotiatores avaros.</p>
        </sp>
        <sp>
          <speaker>Ti.</speaker>
          <p>Istos quidem, sed, non solos, o bone, imo cum his innumeros alios, usque ad ipsos
            sacerdotes ac monachos, qui fere quaestus gratia malunt in urbibus, iisque
            frequentissimis, versari, dogma sequuti, non Pythagoricum aut Platonicum, sed caeci
            cuiusdam mendici, cui dulce erat, premi turbis hominum, quod diceret, illic esse
            quaestum, ubi esset populus.</p>
        </sp>
        <sp>
          <speaker>Eu.</speaker>
          <p>Valeant caeci cum suo quaestu: nos philosophi sumus.</p>
        </sp>
        <sp>
          <speaker>Ti.</speaker>
          <p>Et Socrates philosophus urbes praeferebat agris, quod esset discendi cupidus, et urbes
            haberent, unde disceret. In agris esse quidem arbores et hortos, fontes et amnes, qui
            pascerent oculos, ceterum nihil loquerentur, ac proinde nihil docerent.</p>
        </sp>
        <sp>
          <speaker>Eu.</speaker>
          <p>Est nonnihil, quod dixit Socrates, si solus obambules in agris. Quamquam mea sententia
            non est muta rerum natura, sed undiquaque loquax est, multaque docet contemplantem, si
            nacta fuerit hominem attentum ac docilem. Quid aliud clamitat illa tam amoena naturae
            vernantis facies, quam opificis Dei sapientiam bonitati parem? Sed Socrates in eo
            secessu quam multa docet Phaedrum suum, ac vicissim ab eo discit!</p>
        </sp>
        <sp>
          <speaker>Ti.</speaker>
          <p>Si tales adessent aliquot, nihil esse possit amoenius rusticatione.</p>
        </sp>
        <sp>
          <speaker>Eu.</speaker>
          <p>Libet igitur huius rei periculum facere? Est mihi praediolum suburbanum, non amplum,
            sed nitide cultum; eo vos in crastinum diem ad prandium voco.</p>
        </sp>
        <sp>
          <speaker>Ti.</speaker>
          <p>Plures sumus; exederemus totum praedium tuum.</p>
        </sp>
        <sp>
          <speaker>Eu.</speaker>
          <p>Imo totum convivium apponetur herbaceum, ex dapibus, ut inquit Flaccus, inemptis
            apparatum. Vinum ipse locus suppeditat; pepones, melones, ficos, pira, mala, nuces ipsae
            pene arbores porrigunt, quemadmodum fit in insulis Fortunatis, si Luciano credimus.
            Accedet fortassis e corte gallina.</p>
        </sp>
        <sp>
          <speaker>Ti.</speaker>
          <p>Age, non recusamus.</p>
        </sp>
        <sp>
          <speaker>Eu.</speaker>
          <p>At suam quisque umbram secum adducat, quam volet. Ita quum sitis quatuor, aequabimus
            numerum Musarum.</p>
        </sp>
        <sp>
          <speaker>Ti.</speaker>
          <p>Fiet.</p>
        </sp>
        <sp>
          <speaker>Eu.</speaker>
          <p>Unum illud vos praemonitos volo, sibi quisque condimentum suum adferet. Ego cibos
            duntaxat apponam.</p>
        </sp>
        <sp>
          <speaker>Ti.</speaker>
          <p>Quod condimentum narras? piper an saccharum?</p>
        </sp>
        <sp>
          <speaker>Eu.</speaker>
          <p>Imo aliud vilius, sed suavius.</p>
        </sp>
        <sp>
          <speaker>Ti.</speaker>
          <p>Quodnam?</p>
        </sp>
        <sp>
          <speaker>Eu.</speaker>
          <p>Famem. Eam dabit hodie coena tenuis; cras acuet stomachum ambulatiuncula. Et hoc quoque
            commodi rusculo meo debebitur. Verum ad quam horam libet prandere?</p>
        </sp>
        <sp>
          <speaker>Ti.</speaker>
          <p>Ad decimam, priusquam invalescat aestus solis.</p>
        </sp>
        <sp>
          <speaker>Eu.</speaker>
          <p>Curabitur.</p>
        </sp>
        <sp>
          <speaker>Puer</speaker>
          <p>Here, adsunt convivae pro foribus.</p>
        </sp>
        <sp>
          <speaker>Eu.</speaker>
          <p>Bonae fidei est, quod venistis; sed bis gratum est, quod venistis mature una cum umbris
            vestris longe gratissimis. Sunt enim quidam inciviliter civiles, qui convivatorem mora
            sua torquent.</p>
        </sp>
        <sp>
          <speaker>Ti.</speaker>
          <p>Eo maturius venimus, ut esset otium lustrandi visendique regiam istam tuam, quam
            audimus undique miris deliciis variam, nusquam non testari domini sui ingenium.</p>
        </sp>
        <sp>
          <speaker>Eu.</speaker>
          <p>Regiam spectabitis tali dignam rege. Mihi certe nidulus est quavis regia gratior. Et si
            regnat, qui libere vivit ex animi sui sententia, hic plane regno. Sed praestat, opinor
            interim, dum culinae praefecta parat holusculum, et adhuc moderatus est solis calor,
            visere hortos nostros.</p>
        </sp>
        <sp>
          <speaker>Ti.</speaker>
          <p>Est alius praeter hunc? Nam hic sane mire cultus blandissimo aspectu statim
            ingredientes salutat et comiter excipit.</p>
        </sp>
        <sp>
          <speaker>Eu.</speaker>
          <p>Hinc igitur decerpat sibi quisque flosculos ac frondes aliquot, ne quid offendat domus
            paedor. Non idem odor aeque gratus omnibus. Quare sibi quisque deligat. Ne parcite. Nam
            quicquid hic nascitur, pene publicum esse patior. Neque enim unquam clauditur ostium
            huius vestibuli, nisi noctu.</p>
        </sp>
        <sp>
          <speaker>Ti.</speaker>
          <p>En tibi in ostio Petrus.</p>
        </sp>
        <sp>
          <speaker>Eu.</speaker>
          <p>Hunc ego malo ianitorem, quam Mercurios, Centauros, aliaque portenta, quae quidam
            pingunt in foribus suis.</p>
        </sp>
        <sp>
          <speaker>Ti.</speaker>
          <p>Isthuc homine Christiano dignius est.</p>
        </sp>
        <sp>
          <speaker>Eu.</speaker>
          <p>Nec mutum habeo ianitorem; tribus linguis alloquitur ingredientem.</p>
        </sp>
        <sp>
          <speaker>Ti.</speaker>
          <p>Quid loquitur?</p>
        </sp>
        <sp>
          <speaker>Eu.</speaker>
          <p>Quin ipse legis?</p>
        </sp>
        <sp>
          <speaker>Ti.</speaker>
          <p>Intervallum aliquanto longius est, quam ut prospectus oculorum assequatur.</p>
        </sp>
        <sp>
          <speaker>Eu.</speaker>
          <p>En tibi perspicillum, quod te vel Lynceum reddet.</p>
        </sp>
        <sp>
          <speaker>Ti.</speaker>
          <p>Latina video. SI VIS AD VITAM INGREDI, SERVA MANDATA. Matthaei cap. 19.</p>
        </sp>
        <sp>
          <speaker>Eu.</speaker>
          <p>Nunc lege Graeca.</p>
        </sp>
        <sp>
          <speaker>Ti.</speaker>
          <p>Graeca video quidem; at illa non vident me: quare lampadem hanc trado Theophilo, qui
            nunquam non cantillat Graeca.</p>
        </sp>
        <sp>
          <speaker>Th.</speaker>
          <p>
            <foreign
              xml:lang="grc">Μετανοήσατε καὶ ἐπιστρέψατε. Πράξεων τῷ τρίτῳ</foreign>.</p>
        </sp>
        <sp>
          <speaker>Ch.</speaker>
          <p>Hebraea mihi sumam: וְצַדיק בֶּאֱמוּנָתוׄ יִחְיֶה </p>
        </sp>
        <sp>
          <speaker>Eu.</speaker>
          <p>An vobis videtur incomis ianitor, qui statim monet, ut avertamur a vitiis, et
            convertamus nos ad studium pietatis? Deinde vitam non contingere ex operibus Mosaicis,
            sed per fidem evangelicam? Postremo servandis evangelicis praeceptis iter esse ad
            immortalem vitam?</p>
        </sp>
        <sp>
          <speaker>Ti.</speaker>
          <p>Et ecce mox ad dextram ingressus ostendit sacellum perquam elegans. In altari Iesus
            Christus, suspiciens in coelum ad Patrem et Spiritum sanctum illinc prospicientes, atque
            eodem dextram porrigens, laeva velut invitat et allectat praetereuntem.</p>
        </sp>
        <sp>
          <speaker>Eu.</speaker>
          <p>Nec is elinguis nos excipit: vides Latina? Ego sum via, veritas et vita. Graeca: <foreign
              xml:lang="grc">Ε᾿γώ εἰμι τὸ ἄλφα καὶ τὸ ὦ</foreign> Hebraica: לְכוּ־בָנִים,
            שִׁמְעוּ־לִי; יִרְאַת ה" אֲלַמֶּדְכֶם </p>
        </sp>
        <sp>
          <speaker>Ti.</speaker>
          <p>Laeto nimirum omine nos salutavit Dominus Iesus.</p>
        </sp>
        <sp>
          <speaker>Eu.</speaker>
          <p>Sed ne videamur inciviles, fortassis par est, ut illum resalutemus precemurque, ut,
            quando ex nobis ipsi nihil possumus, ille sua inaestimabili bonitate non sinat nos
            unquam aberrare a via salutis, sed, abiectis umbris Iudaicis et huius mundi praestigiis,
            per veritatem evangelicam perducat nos ad vitam aeternam: hoc est, ipse per se trahat
            nos ad se.</p>
        </sp>
        <sp>
          <speaker>Ti.</speaker>
          <p>Aequissimum est, et ipsa loci species invitat ad precandum.</p>
        </sp>
        <sp>
          <speaker>Eu.</speaker>
          <p>Multos hospites allicit huius porti amoenitas: sed ita fere apud omnes invaluit
            consuetudo, ut nemo praetereat Iesum insalutatum. Hunc ego, vice foedissimi Priapi,
            custodem posui, non solum horti mei, sed omnium, quae possideo, denique corporis pariter
            atque animi. Adest, ut videtis, fonticulus saluberrimis aquis non inamoene scatens,
            utcunque repraesentans unicum illum fontem, qui coelesti latice refocillat omnes
            laborantes et oneratos, et ad quem anhelat anima delassata malis huius mundi, non aliter
            quam iuxta Psalmistam, cervus aestuans siti, gustatis serpentium carnibus. Hunc gratis
            haurire licet, quisquis sitit. Nonnulli et religionis gratia sese aspergunt. Quidam
            etiam bibunt, non sitis, sed religionis causa. Video, vos invitos avelli ab hoc loco.
            Sed interim hora monet, ut visamus hunc cultiorem hortum, quem in quadrum cingunt muri
            regiae meae. Si quid erit visendum intus, a prandio spectabitis, quum solis aestus nos,
            veluti cochleas, domi cohibebit horis aliquot.</p>
        </sp>
        <sp>
          <speaker>Ti.</speaker>
          <p>Papae! Epicureos hortos mihi videre videor.</p>
        </sp>
        <sp>
          <speaker>Eu.</speaker>
          <p>Totus hic locus voluptati dicatus est, sed honestae, pascendis oculis, recreandis
            naribus, reficiendis animis. Nihil hic nascitur praeter odoratas herbas, nec eas
            quaslibet, sed eximias duntaxat. Unumquodque genus suas habet areas.</p>
        </sp>
        <sp>
          <speaker>Ti.</speaker>
          <p>Nec herbae mutae sunt apud te, quantum video.</p>
        </sp>
        <sp>
          <speaker>Eu.</speaker>
          <p>Probe dicis: alii domus habent opulentas, ego loquacissimam habeo, ne quando solus
            videri possim: id magis etiam dices, ubi totam videris. Ut herbae sunt velut in turmas
            digestae, ita singulae turmae singula habent vexilla cum inscriptione. Velut amaracus
            hic: <emph>Abstine</emph>, inquit, <emph>sus; non tibi spiro</emph>. Quum enim sit
            suavissimae fragrantiae, sues tamen hoc odore vehementer offenduntur. Itidem singula
            genera habent suos titulos, aliquid indicantes, quod ad peculiarem eius herbae vim
            pertinet.</p>
        </sp>
        <sp>
          <speaker>Ti.</speaker>
          <p>Nihil adhuc vidi hoc fonticulo festivius, qui medius velut arridet herbis omnibus ac
            refrigerium illis pollicetur adversus aestum. Sed alveolus hic, qui tanta gratia totam
            aquam ostendit oculis hominum, hinc atque hinc aequis spatiis hortum dirimens, in quo
            sese utrinque herbae velut in speculo contemplari gestiunt, num marmoreus est?</p>
        </sp>
        <sp>
          <speaker>Eu.</speaker>
          <p>Bona verba; unde huc marmor? E contusis cementis factitium marmor est: coloris candor
            additus est incrustamento.</p>
        </sp>
        <sp>
          <speaker>Ti.</speaker>
          <p>Quo tandem sese condit tam amabilis rivus?</p>
        </sp>
        <sp>
          <speaker>Eu.</speaker>
          <p>Vide incivilitatem humanam. Posteaquam hic satis exhilaravit oculos nostros, proluit
            culinam, eiusque sordes secum defert in cloacam.</p>
        </sp>
        <sp>
          <speaker>Ti.</speaker>
          <p>Crudele, ita me Deus bene amet.</p>
        </sp>
        <sp>
          <speaker>Eu.</speaker>
          <p>Crudele, ni et in hunc usum parasset aeterni numinis benignitas. Tum crudeles sumus,
            quum fontem divinae scripturae longe hoc amoeniorem, recreandis simul ac purgandis
            animis nostris datum, conspurcamus vitiis nostris pravisque cupiditatibus, abutentes tam
            ineffabili dono Dei. Nam hac aqua non abutimur, si partimur in varios usus, in quos
            illam dedit is, qui nihil non affatim suppeditat usibus humanis.</p>
        </sp>
        <sp>
          <speaker>Ti.</speaker>
          <p>Verissima sunt, quae narras: sed cur tibi virent etiam horti septa manu facta?</p>
        </sp>
        <sp>
          <speaker>Eu.</speaker>
          <p>Ne quid hic non vireat. Quidam rubra malunt, quod is color additus virentibus gratiam
            adiungat. Hic mihi magis arridet, ut est sua cuique sententia, etiam in hortis.</p>
        </sp>
        <sp>
          <speaker>Ti.</speaker>
          <p>Sed horti per se amoenissimi iucunditatem propemodum obscurant ambulacra tria.</p>
        </sp>
        <sp>
          <speaker>Eu.</speaker>
          <p>In his vel studeo, vel obambulo, solus, aut cum amiculo confabulans, vel cibum capio,
            si videtur.</p>
        </sp>
        <sp>
          <speaker>Ti.</speaker>
          <p>Columnae paribus intervallis sustinentes aedificium innitens, miraque colorum varietate
            blandientes suntne marmoreae?</p>
        </sp>
        <sp>
          <speaker>Eu.</speaker>
          <p>Ex eodem marmore, quo factus est hic alveus.</p>
        </sp>
        <sp>
          <speaker>Ti.</speaker>
          <p>Lepida profecto impostura. Vel deierassem, esse marmor.</p>
        </sp>
        <sp>
          <speaker>Eu.</speaker>
          <p>Quare cave, ne vel credas, vel deieres quicquam temere. Non raro fallit species. Quod
            opibus deest, arte sarcimus.</p>
        </sp>
        <sp>
          <speaker>Ti.</speaker>
          <p>Non tibi sat erat hortus tam nitidus, tam excultus, nisi pingeres insuper alios
          hortos?</p>
        </sp>
        <sp>
          <speaker>Eu.</speaker>
          <p>Non capiebat omnes herbarum species unus hortus. Praeterea bis delectamur, quum pictum
            florem cum vivo decertantem videmus; et in altero miramur artificium naturae, in altero
            pictoris ingenium: in utroque benignitatem Dei, qui in usum nostrum largitur haec omnia,
            nulla in re non mirabilis pariter et amabilis. Postremo non semper viret hortus, non
            semper vivunt flosculi. Hic hortus etiam media bruma viret et adblanditur.</p>
        </sp>
        <sp>
          <speaker>Ti.</speaker>
          <p>At non spirat.</p>
        </sp>
        <sp>
          <speaker>Eu.</speaker>
          <p>Sed rursum non eget cultura.</p>
        </sp>
        <sp>
          <speaker>Ti.</speaker>
          <p>Tantum pascit oculos.</p>
        </sp>
        <sp>
          <speaker>Eu.</speaker>
          <p>Verum; sed hoc perpetuo facit.</p>
        </sp>
        <sp>
          <speaker>Ti.</speaker>
          <p>Habet suum et pictura senium.</p>
        </sp>
        <sp>
          <speaker>Eu.</speaker>
          <p>Habet; nobis tamen est vivacior, et illi fere gratiam addit aetas, quam nobis
          detrahit.</p>
        </sp>
        <sp>
          <speaker>Ti.</speaker>
          <p>Utinam hic vanus esses.</p>
        </sp>
        <sp>
          <speaker>Eu.</speaker>
          <p>In hoc ambulacro, quod spectat occidentem, sole fruor oriente; in hoc, quod spectat
            orientem, apricor interdum: in hoc, quod spectat austrum sed patet ad septentrionem,
            recreor ab aestu solis. Obambulabimus; si videtur, quo spectetis propius. En vernat
            ipsum etiam solum: habent enim et tessellae colorum gratiam, et flosculis pictis
            adblandiuntur. Hoc nemus, quod videtis hoc toto pariete depictum, exhibet mihi varium
            spectaculum. Primum quot videtis arbores, tot videtis arborum genera, singulis ad
            nativam imaginem non pessime expressis. Quot cernitis aves, tot videtis avium species,
            praecipue si quae sint rariores, et insigni re quapiam nobiles. Nam anseres, gallinas et
            anates quid attinet pingere? Inferne sunt quadrupedum species, aut earum avium, quae
            vivunt humi, more quadrupedum.</p>
        </sp>
        <sp>
          <speaker>Ti.</speaker>
          <p>Mira varietas, nec quicquam est otiosum. Nihil est, quod non aut agat, aut loquatur
            aliquid. Quid nobis narrat noctua, pene latitans sub frondibus?</p>
        </sp>
        <sp>
          <speaker>Eu.</speaker>
          <p>Attice loquitur Attica: <foreign
              xml:lang="grc">σωφρόνει</foreign>, inquit, <foreign
              xml:lang="grc">οὐ πᾶσιν ἵπτημι</foreign>. Iubet nos consulto agere, quod non omnibus
            feliciter cedat inconsulta temeritas. Hic aquila discerpit leporem, frustra obtestante
            scarabeo. Adstat scarabeo trochilus, et ipse capitalis inimicus aquilae.</p>
        </sp>
        <sp>
          <speaker>Ti.</speaker>
          <p>Haec hirundo quid gerit ore?</p>
        </sp>
        <sp>
          <speaker>Eu.</speaker>
          <p>Herbam chelidoniam. Nam hac restituit pullis exoculatis visum. Agnoscitis herbae
            figuram?</p>
        </sp>
        <sp>
          <speaker>Ti.</speaker>
          <p>Quodnam hoc novum lacertae genus!</p>
        </sp>
        <sp>
          <speaker>Eu.</speaker>
          <p>Non est lacerta, sed chamaeleon.</p>
        </sp>
        <sp>
          <speaker>Ti.</speaker>
          <p>Est hic ille longo nomine celebratus chamaeleon? Belluam esse credidi leone maiorem,
            quem vincit etiam vocabulo.</p>
        </sp>
        <sp>
          <speaker>Eu.</speaker>
          <p>Hic ille est semper hians, et semper ieiunus chamaeleon. Haec arbor est caprifì£µs,
            apud quam solam saevit, alias innoxius. Nam venenum habet; ne contemnas hiantem
            bestiolam.</p>
        </sp>
        <sp>
          <speaker>Ti.</speaker>
          <p>At non mutat colorem.</p>
        </sp>
        <sp>
          <speaker>Eu.</speaker>
          <p>Verum; quia non mutat locum: ubi mutarit locum, videbis et colorem alium.</p>
        </sp>
        <sp>
          <speaker>Ti.</speaker>
          <p>Quid hic sibi vult tibicen?</p>
        </sp>
        <sp>
          <speaker>Eu.</speaker>
          <p>Nonne vides in proximo camelum saltantem?</p>
        </sp>
        <sp>
          <speaker>Ti.</speaker>
          <p>Video novum spectaculum; camelus cinaedus est, et simius choraules.</p>
        </sp>
        <sp>
          <speaker>Eu.</speaker>
          <p>Sed his singulatim ac per otium contemplandis alias dabitur vel totum triduum; nunc
            satis erit veluti per transennam vidisse. In hac regione depictum est ad nativam
            effigiem, quicquid est insignium herbarum quodque iure miremini, hic venena quantumvis
            praesentanea tuto non solum spectantur, verum etiam contrectantur.</p>
        </sp>
        <sp>
          <speaker>Ti.</speaker>
          <p>En scorpius, rarum in hisce regionibus malum, sed frequens Italiae. Quamquam color mihi
            parum respondere videtur in pictura.</p>
        </sp>
        <sp>
          <speaker>Eu.</speaker>
          <p>Qui sic?</p>
        </sp>
        <sp>
          <speaker>Ti.</speaker>
          <p>Quia magis nigrent apud Italos, iste pallidior est.</p>
        </sp>
        <sp>
          <speaker>Eu.</speaker>
          <p>An non agnoscis herbam, in cuius folium incidit?</p>
        </sp>
        <sp>
          <speaker>Ti.</speaker>
          <p>Non satis.</p>
        </sp>
        <sp>
          <speaker>Eu.</speaker>
          <p>Nec mirum. Nec enim nascitur in hortis nostratibus. Aconitum est. Ei veneno tanta vis
            est, ut scorpius ad huius contactum stupescat pallescatque, seseque vinci patiatur. Sed
            offensus veneno, a veneno petet remedium. Videtis in propinquo utrumque genus hellebori.
            Si scorpius sese potuerit explicare a folio aconiti, et album helleborum contingere,
            recipiet pristinum vigorem, diversi veneni contactu solvente torporem.</p>
        </sp>
        <sp>
          <speaker>Ti.</speaker>
          <p>Actum est igitur de isto scorpio: nam is se nunquam explicabit ab aconiti folio. Etiam
            loquuntur hic scorpii?</p>
        </sp>
        <sp>
          <speaker>Eu.</speaker>
          <p>Et quidem graece.</p>
        </sp>
        <sp>
          <speaker>Ti.</speaker>
          <p>Quid ait?</p>
        </sp>
        <sp>
          <speaker>Eu.</speaker>
          <p>
            <foreign
              xml:lang="grc">Εὗρε θεὸς τὸν ἀλιτρόν</foreign>. Hic praeter herbas videtis omne
            serpentium genus. En vobis basiliscus, oculis igneis, ipsis etiam nocentissimis venenis
            formidabilis.</p>
        </sp>
        <sp>
          <speaker>Ti.</speaker>
          <p>Et is loquitur aliquid.</p>
        </sp>
        <sp>
          <speaker>Eu.</speaker>
          <p>
            <emph>Oderint</emph>, inquit, <emph>dum metuant</emph>.</p>
        </sp>
        <sp>
          <speaker>Ti.</speaker>
          <p>Plane regia vox.</p>
        </sp>
        <sp>
          <speaker>Eu.</speaker>
          <p>Imo nihil minus regium, sed tyrannica vox est. Hic pugnat lacerta cum vipera. Hic
            dipsas insidiatur, tecta putamine ovi struthiocameli. Hic videtis politiam totam
            formicarum, ad quarum imitationem nos vocat Hebraeus ille sapiens, atque etiam Flaccus
            noster. Hic videtis formicas Indicas, quae aurum egerunt ac servant.</p>
        </sp>
        <sp>
          <speaker>Ti.</speaker>
          <p>Deum immortalem, cui possit obrepere taedium in hoc theatro versanti?</p>
        </sp>
        <sp>
          <speaker>Eu.</speaker>
          <p>Alias, inquam, licebit vel ad satietatem usque spectare. Nunc procul tantum spectate
            tertium parietem. Is habet lacus, amnes et maria, et in his quicquid est insignium
            piscium. Hic est Nilus, in quo delphinum illum videtis, hominum amatorem, cum crocodilo
            depugnantem, quo non alius hostis homini capitalior. In ripis ac littoribus videtis ea,
            quae sunt <foreign
              xml:lang="grc">ἀμφίβια</foreign>, ut cancri, phocae, fiber. Hic est polypus captator,
            captus a concha.</p>
        </sp>
        <sp>
          <speaker>Ti.</speaker>
          <p>Quid loquitur? <foreign
              xml:lang="grc">αἱρῶν αἱροῦμαι</foreign>. Mire pictor fecit aquam pellucidam.</p>
        </sp>
        <sp>
          <speaker>Eu.</speaker>
          <p>Aut hoc erat illi faciendum, aut nobis opus erat aliis oculis. In proximo est alter
            polypus, summa aequoris aqua velificans, liburnicarum gaudens imagine. Videtis
            torpedinem prostratam in arena concolori, quam hic tuto vel manu contigeris. Sed alio
            properandum est. Haec pascunt oculos, at ventrem non explent: properemus ad reliqua.</p>
        </sp>
        <sp>
          <speaker>Ti.</speaker>
          <p>Etiamne amplius?</p>
        </sp>
        <sp>
          <speaker>Eu.</speaker>
          <p>Mox videbitis, quid nobis praebeat posticum. Hic videtis hortum satis spatiosum, in
            duas divisum partes: in altera est, quicquid est herbarum esculentarum, in qua regnant
            uxor et famula mea: in altera, quicquid est medicarum, praesertim insignium. Ad laevam
            est pratum liberum, praeter virorem graminum nihil habens: septum est sepe perpetua, e
            spinis implexis, sed vivis, contexta; illic nonnunquam vel ambulo, vel lusito cum
            sodalibus. Ad dexteram est pomarium, in quo, quum erit otium, videbitis plurimas arbores
            peregrinas, quas paulatim doceo nostro coelo assuescere.</p>
        </sp>
        <sp>
          <speaker>Ti.</speaker>
          <p>Papae; nae tu vincis vel ipsum Alcinoum.</p>
        </sp>
        <sp>
          <speaker>Eu.</speaker>
          <p>Hic aviarium est in confinio adhaerens ambulacro superiori, quod videbitis a prandio:
            videbitis formas varias, variasque linguas audietis. Nec minus varia sunt ingenia. Inter
            quasdam cognatio est, et mutuus amor; inter nonnullas simultas irreconciliabilis. Sunt
            autem omnes adeo cicures et mansuetae, ut, si quando coeno illic aperta fenestra,
            devolent in mensam, cibumque vel e manibus capiant. Si quando ingredior in ponticulo
            pensili, quem videtis, fabulans cum amico, assident, auscultant, insident humeris, aut
            brachiis, adeo dedidicerunt timere, quia sentiunt neminem laedere. In extremo pomario
            apum regnum est. Nec illud sane spectaculum inamoenum. In praesentia non sinam vos
            amplius contemplari, quo sit, quod nos posthac revocet tanquam ad novum spectaculum. A
            prandio cetera vobis ostendam.</p>
        </sp>
        <sp>
          <speaker>Puer</speaker>
          <p>Uxor et famula clamitant, corrumpi prandium.</p>
        </sp>
        <sp>
          <speaker>Eu.</speaker>
          <p>Iubeto iIlas esse aequanimes; nos iam accurremus. Lavemus, amici, ut puris manibus et
            animis ad mensam accedamus. Etenim si ethnicis quoque religiosa erat mensa, quanto magis
            oportet esse sacram Christianis, quibus habet imaginem quandam illius sacrosancti
            convivii, quod Dominus Iesus postremum egit cum suis discipulis. Et ob id receptum est,
            abluere manus, ut, si quid odii, livoris aut turpitudinis alicui forsitan resideat in
            animo, id eiiciat ante, quam accedat ad cibum capiendum. Sic enim opinor et corpori
            salubriores esse cibos, si sumantur animo defecato.</p>
        </sp>
        <sp>
          <speaker>Ti.</speaker>
          <p>Istud verissimum esse credimus.</p>
        </sp>
        <sp>
          <speaker>Eu.</speaker>
          <p>Quoniam hoc exemplum nobis ab ipso Christo traditum est, ut ab hymno cibum auspicaremur
            (nam id arbitror, quod frequenter in Evangelio legimus, illum benedixisse, aut gratias
            egisse patri priusquam cibum frangeret) et rursum hymno finiremus: si videtur, recitabo
            vobis hymnum, quem divus Chrysostomus miris laudibus praedicat in homilia quadam,
            dignatus etiam interpretrari.</p>
        </sp>
        <sp>
          <speaker>Ti.</speaker>
          <p>Imo, ut velis, rogamus.</p>
        </sp>
        <sp>
          <speaker>Eu.</speaker>
          <p>
            <emph>Benedictus Deus, qui me pascis a iuventute mea, qui cibum praebes omni carni;
              reple laetitia et gaudio corda nostra, ut affatim, quod satis est, habentes abundemus
              in omne opus bonum, in Christo Iesu Domino nostro; cum quo tibi gloria, honor et
              imperium, cum Sancto Spiritu in omne aevum.</emph>
          </p>
        </sp>
        <sp>
          <speaker>Ti.</speaker>
          <p>
            <emph>Amen</emph>.</p>
        </sp>
        <sp>
          <speaker>Eu.</speaker>
          <p>Nunc accumbite, ac suam quisque umbram sibi adiungat. Caniciei tuae debetur primus
            locus, Timothee.</p>
        </sp>
        <sp>
          <speaker>Ti.</speaker>
          <p>Verbo dignitatem universam meam complexus es. Hoc solo nomine sum ceteris
          anteponendus.</p>
        </sp>
        <sp>
          <speaker>Eu.</speaker>
          <p>Ceterarum dotium aestimator est Deus; nos ea sequimur, quae videmus. Sophroni, adhaere
            corpori tuo. Tu Theophile et Eulali, dextrum mensae latus occupate. Chrysoglottus et
            Theodidactus occupabunt laevum. Uranius et Nephalius, quod superest. Ego hunc angulum
            tuebor.</p>
        </sp>
        <sp>
          <speaker>Ti.</speaker>
          <p>Non patiemur: hospiti debetur primus locus.</p>
        </sp>
        <sp>
          <speaker>Eu.</speaker>
          <p>Tota domus haec mea est, simulque vestra: quod si mihi permittitur ius in regno meo, is
            locus debetur hospiti, quemcunque sibi delegerit. Nunc utinam Christus, ille exhilarator
            omnium, et sine quo nihil vere suave est, dignetur huic nostro interesse convivio,
            suaque praesentia exhilarare animos nostros.</p>
        </sp>
        <sp>
          <speaker>Ti.</speaker>
          <p>Spero, dignabitur. Sed ubi sedebit, iam omnibus locis occupatis?</p>
        </sp>
        <sp>
          <speaker>Eu.</speaker>
          <p>Utinam ille se misceat omnibus et patinis, et poculis, ut nihil illum non sapiat; sed
            potissimum illabatur animis nostris. Id quo magis dignetur et nos tanti hospitis
            reddamur capaciores, si molestum non est, auscultabitis paululum e sacra lectione, sed
            ita, ut interim nihilo secius admoveatis manus ovis et lactucis, si libet.</p>
        </sp>
        <sp>
          <speaker>Ti.</speaker>
          <p>Id faciemus libenter, sed auscultabimus libentius.</p>
        </sp>
        <sp>
          <speaker>Eu.</speaker>
          <p>Is mos mihi multis nominibus videtur amplectendus, quod hac ratione vitentur inanes
            fabulae, praebeaturque materia confabulationis frugiferae. Multum enim ab illis
            dissentio, qui putant, non esse laetum convivium, nisi quod scateat ineptis ac lascivis
            fabulis, quod perstrepat obscoenis cantiunculis. Vera hilaritas nascitur e pura
            sinceraque conscientia: atque hi sermones vere laeti sunt, quos semper et dixisse iuvet
            aut audisse, et semper delectet meminisse: non quorum mox pudeat, quique conscientiam
            poenitudine discrucient.</p>
        </sp>
        <sp>
          <speaker>Ti.</speaker>
          <p>Utinam ista tam perpenderemus omnes, quam sunt vera.</p>
        </sp>
        <sp>
          <speaker>Eu.</speaker>
          <p>Haec praeterquam quod certam et insignem habent utilitatem, etiam iucunda fiunt, ubi
            vel mensem unum assueveris.</p>
        </sp>
        <sp>
          <speaker>Ti.</speaker>
          <p>Nihil igitur consultius, quam optimis assuescere.</p>
        </sp>
        <sp>
          <speaker>Eu.</speaker>
          <p>Recita, puer, distincte et clare.</p>
        </sp>
        <sp>
          <speaker>Puer</speaker>
          <p>
            <emph>Sicut divisiones aquarum, ita cor regis in manu Domini; quocunque voluerit,
              inclinabit illud. Omnis via viri recta sibi videtur; appendit autem corda Dominus.
              Facere misericordiam et iudicium, magis placet Domino, quam victimae</emph>.</p>
        </sp>
        <sp>
          <speaker>Eu.</speaker>
          <p>Sit hoc satis. Praestat enim pauca avide discere, quam multa cum taedio devorare.</p>
        </sp>
        <sp>
          <speaker>Ti.</speaker>
          <p>Praestat sane, sed non hic tantum. Plinius scripsit, Officia Ciceronis nunquam de
            manibus deponenda; et sunt sane digna, quae quuum ab omnibus, tum praecipue ab his, qui
            destinati sunt administrandae reipublicae, ad verbum ediscantur, mea quidem sententia:
            sed hunc proverbiorum libellum semper dignum arbitratus sum, qui semper nobis
            circumferatur.</p>
        </sp>
        <sp>
          <speaker>Eu.</speaker>
          <p>Quoniam sciebam prandium fore dilutum et insipidum, idcirco hanc procuravi nobis
            condituram.</p>
        </sp>
        <sp>
          <speaker>Ti.</speaker>
          <p>Nihil hic est non lautissimum; et tamen si nihil esset praeter betas absque pipere,
            vino et aceto, talis lectio condiret omnia.</p>
        </sp>
        <sp>
          <speaker>Eu.</speaker>
          <p>Mihi tamen plus adderet gratiae, si, quod audio, penitus intelligam. Atque utinam
            adesset aliquis vere theologus, qui ista non intelligeret solum, verum etiam saperet.
            Nobis idiotis, nescio, an fas sit, hisce de rebus confabulari.</p>
        </sp>
        <sp>
          <speaker>Ti.</speaker>
          <p>Ego vero puto vel nautis esse fas, modo absit definiendi temeritas. Fortasse et
            Christus, qui pollicitus est sese adfuturum, ubicunque duo convenirent de ipso
            tractantes, aspirabit nobis tam multis.</p>
        </sp>
        <sp>
          <speaker>Eu.</speaker>
          <p>Quid si igitur partiamur inter nos novem tres sententias?</p>
        </sp>
        <sp>
          <speaker>Convivae</speaker>
          <p>Non displicet, modo a convivatore incipiat ordo.</p>
        </sp>
        <sp>
          <speaker>Eu.</speaker>
          <p>Non detrectarem provinciam, sed vereor, ne hic vos peius accipiam, quam cibis accipio.
            Age, necubi videar difficilis convivator, omissis variis coniecturis, quae in hunc locum
            congerunt interpretes, mihi videtur hic esse sensus moralis: alios mortales posse flecti
            monitis, increpationibus, legibus ac minis: regis animum, quoniam neminem metuit, si
            repugnes, magis irritari. Et idcirco quoties principes vehementer contendunt aliquid,
            suo animo relinquendos, non quod semper velint optima, sed quod illorum stultitia
            malitiave Deus nonnunquam abutatur ad emendandos eos, qui deliquerunt. Quemadmodum
            vetuit resisti Nabuchodonosor, quod illius ministerio decrevisset castigare populum
            suum. Fortassis illud est, quod ait Iob: Qui regnare facit hominem hypocritam propter
            peccata populi. Atque huc fortasse pertinet, quod ait David, deplorans peccatum suum:
            Tibi soli peccavi, et malum coram te feci. Non quod reges non peccent ingenti populi
            malo, sed quod non habeant hominem, cuius auctoritate condemnentur, quum Dei iudicium
            nemo, quamlibet potens, possit effugere.</p>
        </sp>
        <sp>
          <speaker>Ti.</speaker>
          <p>Non displicet interpretatio. Sed quid sibi volunt divisiones aquarum?</p>
        </sp>
        <sp>
          <speaker>Eu.</speaker>
          <p>Adhibita est similitudo, quae rem explanet. Violenta res et impotens est regis animus
            concitatus, nec huc aut illuc duci potest, sed impetu suo fertur, velut oestro divino
            percitus, quemadmodum mare sese spargit in terras, ac subinde cursum mutat, contemptis
            agris, aedificiis, et quicquid obstat; alicubi se condit sub terras: cuius impetum si
            coneris inhibere, aut alio deflectere, nihil agas. Idem accidit in magnis fluminibus,
            veluti fabulae quoque narrant de Acheloo. Minus autem mali capitur, si commode
            obsecundes, quam si violenter repugnes.</p>
        </sp>
        <sp>
          <speaker>Ti.</speaker>
          <p>Nihil igitur remedii adversus malorum regum impotentiam?</p>
        </sp>
        <sp>
          <speaker>Eu.</speaker>
          <p>Fortasse primum fuerit, leonem in civitatem non recipere: proximum, sic auctoritate
            senatus, magistratuum ac civium moderari potentiam illius, ut non facile erumpat in
            tyrannidem. Sed omnium potissimum, dum adhuc puer est, et se principem esse nescit,
            sanctis praeceptis formare pectus illius. Prosunt et preces, ac monita, sed blanda ac
            tempestiva. Extrema ancora est, votis fatigare Deum, ut regis animum inclinet ad ea,
            quae Christiano rege digna sunt.</p>
        </sp>
        <sp>
          <speaker>Ti.</speaker>
          <p>Quid ais, idiota? Si baccalaureus essem Theologiae, minime puderet istius
            interpretationis.</p>
        </sp>
        <sp>
          <speaker>Eu.</speaker>
          <p>An vera sit, nescio; mihi satis est, quod sensus non sit impius, aut haereticus. Morem
            gessi voluntati vestrae. Nunc, ut decet in conviviis, vicissim audire cupio.</p>
        </sp>
        <sp>
          <speaker>Ti.</speaker>
          <p>Si quid defertis his quoque canis, mihi videtur hoc dictum et ad abstrusiorem
            sententiam accommodari posse.</p>
        </sp>
        <sp>
          <speaker>Eu.</speaker>
          <p>Credo, et audire cupio.</p>
        </sp>
        <sp>
          <speaker>Ti.</speaker>
          <p>Rex intelligi potest vir perfectus, qui domitis carnis affectibus, solo divini spiritus
            impetu ducitur. Porro qui sit huiusmodi, hunc non convenit fortassis humanis legibus in
            ordinem cogere, sed suo domino, cuius spiritu agitur, relinquendus est, nec iudicandus
            est ex hisce rebus, quibus imbecillitas imperfectorum utcunque provehitur ad veram
            pietatem: sed si quid secus facit, dicendum est cum Paulo: <emph>Dominus assumpsit
              illum: domino suo stat, aut cadit</emph>. Idem illud: <emph>Spiritualis homo omnia
              diiudicat; ipse vero a nemine iudicatur</emph>. Talibus igitur nemo praescribat, sed
            Dominus, qui praescripsit terminos mari et amnibus, habet cor sui regis in manu sua, et
            quocunque voluerit, inflectit illud. Quid enim opus est praescribere illi, qui suapte
            sponte praestat meliora, quam exigunt humanae leges? Aut quae temeritas sit, illum
            hominem constitutionibus adstringere, quem certis argumentis constat divini spiritus
            afflatu gubernari?</p>
        </sp>
        <sp>
          <speaker>Eu.</speaker>
          <p>Tu vero, Timothee, non solum canos habes capillos, sed pectus etiam habes eruditionis
            canitie venerabile. Atque utinam inter Christianos, quos omnes oportebat esse reges
            huiusmodi, plures reperirentur hoc digni cognomine. Sed iam satis est ovatum, et
            oleribus praelusum: iubete haec tolli, et apponi, quod superest.</p>
        </sp>
        <sp>
          <speaker>Ti.</speaker>
          <p>Nobis affatim satisfactum est hac ovatione, etiam si nihil praeterea successerit vel
            supplicationis, vel triumphi.</p>
        </sp>
        <sp>
          <speaker>Eu.</speaker>
          <p>Verum quoniam, aspirante Christo, sicut opinor, successit res in prima sententia,
            velim, ut umbra tua nobis enarret alteram, quae mihi videtur aliquanto obscurior.</p>
        </sp>
        <sp>
          <speaker>Sophronius</speaker>
          <p>Si boni voletis consulere, quicquid dixero: sedulo dicam, quod mihi videtur. Alioqui
            qui fieri potest, ut rebus obscuris lucem adferat umbra?</p>
        </sp>
        <sp>
          <speaker>Eu.</speaker>
          <p>Equidem recipio futurum omnium nomine; et tales umbrae lucem suam habent aptiorem
            oculis nostris.</p>
        </sp>
        <sp>
          <speaker>Soph.</speaker>
          <p>Idem docere videtur, quod Paulus: Diversis vitae rationibus contenditur ad pietatem.
            Alii placet sacerdotium, alii caelibatus, alii coniugium, alii secessus, alii
            respublica, pro varietate corporum et ingeniorum. Rursus alius vescitur quibuslibet,
            alius distinguit inter cibum et cibum, alius iudicat inter diem et diem, alius iudicat
            omnem diem. In his Paulus vult, unumquemque suo frui affectu citra contumeliam alterius.
            Nec oportet quemquam ex huiusmodi iudicare, sed iudicium deferre Deo, qui expendit
            corda. Fit enim saepenumero, ut vescens gratior sit Deo, quam non vescens, et diem
            festum violans acceptior sit Deo, quam is, qui videtur observare: et matrimonium huius
            gratius sit oculis Dei, quam multorum caelibatus. Dixi umbra.</p>
        </sp>
        <sp>
          <speaker>Eu.</speaker>
          <p>Utinam mihi saepe contingat cum talibus umbris colloqui. Rem, ni fallor, non acu, quod
            aiunt, sed lingua tetigisti. Sed adest qui caelebs vixit, non de numero beatorum, qui se
            castraverunt propter regnum Dei: sed hic castratus est vi, quo magis placeret ventri,
            donec et hunc et escas destruxerit Deus. Capus est ex corte nostra. Elixis magis
            delector. Ius est non inelegans: quod in eo natat, lactucae sunt selectissimae. Sumat
            sibi quisque, quod gratum est animo. Sed ne quid vos fallam, succedit huic assi
            nonnihil, mox bellaria, deinde fabulae catastrophe.</p>
        </sp>
        <sp>
          <speaker>Ti.</speaker>
          <p>Sed interim excludimus uxorem e convivio.</p>
        </sp>
        <sp>
          <speaker>Eu.</speaker>
          <p>Ubi vos venietis comitati vestris, accumbet et mea. Nunc quid aliud esset, quam muta
            persona? et illa suavius garrit mulier inter mulieres, et nos liberius philosophamur.
            Alioqui periculum sit, ne nobis accidat, quod accidit Socrati, cui quum essent convivae
            philosophi, quibus magis placent huiusmodi fabulae, quam cibus, et in longum proferretur
            disputatio, Xantippe commota mensam subvertit.</p>
        </sp>
        <sp>
          <speaker>Ti.</speaker>
          <p>Nihil minus a tua metuendum arbitror. Est enim mulier moribus placidissimis.</p>
        </sp>
        <sp>
          <speaker>Eu.</speaker>
          <p>Mihi certe talis, ut commutare non cupiam, etiamsi liceat: atque hoc nomine mihi vel
            praecipue videor fortunatus. Nec enim mihi placet eorum sententia, qui fortunatum
            putant, uxorem habuisse nunquam: magis arridet, quod ait sapiens Hebraeus, ei bonam
            sortem obtigisse, cui obtigit uxor bona.</p>
        </sp>
        <sp>
          <speaker>Ti.</speaker>
          <p>Saepe nostro vitio malae sunt uxores, vel quia tales deligimus, vel quia tales
            reddimus, vel quia non, ut oportet, formamus et instituimus.</p>
        </sp>
        <sp>
          <speaker>Eu.</speaker>
          <p>Vera praedicas: sed interim exspecto tertiae sententiae enarrationem, et iam mihi
            dicturire videtur <foreign
              xml:lang="grc">θεόπνευστος</foreign> Theophilus.</p>
        </sp>
        <sp>
          <speaker>Th.</speaker>
          <p>Imo mihi animus erat in patinis: dicam tamen, quando licet impune.</p>
        </sp>
        <sp>
          <speaker>Eu.</speaker>
          <p>Etiam cum gratia licebit errare; vel sic praebebis occasionem inveniendi.</p>
        </sp>
        <sp>
          <speaker>Th.</speaker>
          <p>Mihi videtur eadem sententia, quam protulit Dominus apud Osee Prophetam cap. 6.
              <emph>Misericordiam volui, et non sacrificium et scientiam Dei plus quam
            holocausta.</emph> Cuius vivus et efficax interpres est Dominus Iesus in Evangelio
            Matthaei cap. 9. Quum enim convivium agitaret in domo Levi, qui erat publicanus, isque
            multos sui ordinis suique quaestus homines invitasset ad convivium; Pharisaei, qui
            tumebant religione Legis, quum ea praecepta negligerent, unde tota Lex pendebat et
            prophetae, quo discipulorum animos alienarent a Iesu, rogabant illos, cur dominus
            admisceret se convivio peccatorum, a quorum consortio abstinebant Iudaei, qui volebant
            haberi sanctiores, et si quando contigisset cum eiusmodi congredi, reversi domum
            abluebant corpus. Quumque discipuli rudes adhuc non haberent, quod responderent; Dominus
            et pro se et pro discipulis respondit: <emph>Non est opus</emph>, inquit, <emph>medico
              valentibus, sed male habentibus. Euntes autem discite, quid est: Misericordiam volo,
              et non sacrificium. Non enim veni vocare iustos, sed peccatores</emph>.</p>
        </sp>
        <sp>
          <speaker>Eu.</speaker>
          <p>Pulchre tu quidem collatione locorum rem explicas, id quod in divinis literis
            praecipuum est: sed discere velim, quid appellet sacrificium, quid misericordiam. Nam
            qui consistit, ut aversetur sacrificia Deus, quae sibi tot praeceptis iusserat
          exhiberi?</p>
        </sp>
        <sp>
          <speaker>Th.</speaker>
          <p>Quomodo Deus aversetur sacrificia, docet ipse nos apud Esaiam cap. 1. Sunt enim quaedam
            praescripta Iudaeis in lege, quae significant magis sanctimoniam, quam praestant: quod
            genus sunt, dies festi, sabbatismi, ieiunia, sacrificia. Et sunt, quae semper praestanda
            sint, quae suapte natura bona sunt, non quia iussa. Iudaeos autem aversatur Deus, non
            quod observarent legis ritus, sed quod his stulte tumidi, negligerent ea, quae Deus
            maxime vult praestari a nobis: ac madentes avaritia, superbia, rapinis, odio, livore,
            ceterisque vitiis, existimabant Deum ipsis multum debere, quod diebus festis versarentur
            in templo, quod immolarent victimas, quod abstinerent a cibis vetitis, quod illi
            nonnunquam ieiunarent: umbras amplectebantur, rem negligebant. Quod autem ait:
              <emph>Misericordiam volo, et non sacrificium</emph>; opinor ex idiomate sermonis
            Hebraei dictum, pro eo, quod erat, misericordiam volo potius quam sacrificium,
            quemadmodum illud interpretatur Salomon, quum ait: <emph>Facere misericordiam et
              iudicium, magis placet Domino quam victimae.</emph> Porro, omne officium, quod
            impenditur sublevando proximo, scriptura misericordiam vocat et eleemosynam, quae et
            ipsa nomen duxit a miserendo. Victimas appellari puto, quicquid pertinet ad ceremonias
            corporales, et aliquid habet affine cum Iudaismo: quod genus sunt delectus ciborum,
            vestitus praescriptus, ieiunium, sacrificium, preces veluti pensum absolutae, quies diei
            festi. Haec enim ut pro tempore non sunt omnino negligenda, ita Deo sunt ingrata, si
            quis observationibus huiusmodi confisus, negligat misericordiam, quoties fratris
            necessitas exigit officium charitatis. Habet speciem sanctimoniae etiam, colloquia
            vitare malorum. Sed hoc cessare debet, quoties aliud suadet charitas proximi. Obedientia
            est, quiescere diebus festis; sed impium sit, ob religionem diei sinere fratrem perire.
            Itaque servare diem dominicum victima est, ut ita loquar: reconciliari fratri,
            misericordia est. Porro iudicium, quamquam potest ad potentes referri, qui frequenter vi
            opprimunt imbecilles, tamen mihi videtur non absurdum, si respondeat illi, quod est apud
            Osee: <emph>Et scientiam Dei plus quam holocausta.</emph> Non servat legem, qui non
            servat iuxta mentem Dei. Iudaei sublevabant asinum in foveam collapsum sabbatis: et
            Christum calumniabantur, qui servaret totum hominem in sabbato. Hic erat praeposterum
            iudicium, et aberat scientia Dei: nesciebant enim, quod ista propter hominem essent
            instituta, non homo propter illa. Sed haec impudenter dicere viderer, nisi vestro iussu
            dicerem. Malim ex aliis rectiora discere.</p>
        </sp>
        <sp>
          <speaker>Eu.</speaker>
          <p>Ista mihi videntur adeo dicta impudenter ut existimem Dominum Iesum loqui per organum
            oris tui. Sed interim dum largiter pascimus animos nostros, ne negligantur collegae.</p>
        </sp>
        <sp>
          <speaker>Th.</speaker>
          <p>Quinam?</p>
        </sp>
        <sp>
          <speaker>Eu.</speaker>
          <p>Corpora nostra, nonne collegae sunt animorum? Hoc enim malim, quam instrumenta, vel
            domicilia vel sepulchra.</p>
        </sp>
        <sp>
          <speaker>Ti.</speaker>
          <p>Hoc nimirum est affatim refici, ubi totus homo reficitur.</p>
        </sp>
        <sp>
          <speaker>Eu.</speaker>
          <p>Video vos segniter attingere: quare, si videtur, iubebo proferri assa, ne pro lauto
            convivio longum praebeam. Videtis huius prandioli summam. Armus est ovillus, sed
            exquisitus, capus, et perdices quatuor. Has solas a mercatu sumpsi, reliqua suppeditat
            hoc praediolum.</p>
        </sp>
        <sp>
          <speaker>Ti.</speaker>
          <p>Epicureum prandium video, ne dicam Sybariticum.</p>
        </sp>
        <sp>
          <speaker>Eu.</speaker>
          <p>Imo vix Carmeliticum. Sed qualequale est, boni consuletis. Animus certe purus est; si
            parum lautum est convivium.</p>
        </sp>
        <sp>
          <speaker>Ti.</speaker>
          <p>Adeo non est muta tua domus, ut non solum parietes, sed et cyathus loquatur
          aliquid.</p>
        </sp>
        <sp>
          <speaker>Eu.</speaker>
          <p>Quid tibi loquitur?</p>
        </sp>
        <sp>
          <speaker>Ti.</speaker>
          <p>
            <emph>Nemo, nisi a seipso, laeditur.</emph>
          </p>
        </sp>
        <sp>
          <speaker>Eu.</speaker>
          <p>Cyathus patrocinatur vino. Nam vulgus febrim, aut capitis gravedinem e potu contractam,
            imputare solet vino, quum ipsi sibi malum accersierint immodice bibendo.</p>
        </sp>
        <sp>
          <speaker>Soph.</speaker>
          <p>Meus Graece loquitur: <foreign
              xml:lang="grc">ἐν οἴνῳ ἀλήθεια</foreign>.</p>
        </sp>
        <sp>
          <speaker>Eu.</speaker>
          <p>Admonet non esse tutum sacerdotibus aut regum famulis indulgere vino, quod vinum fere
            transferat in linguam, quicquid latebat in corde.</p>
        </sp>
        <sp>
          <speaker>Soph.</speaker>
          <p>Apud Aegyptios olim nefas erat sacerdotibus bibere vinum, quum nondum illis mortales
            sua committerent arcana.</p>
        </sp>
        <sp>
          <speaker>Eu.</speaker>
          <p>Nunc licet quidem omnibus bibere vinum; an expediat, nescio. Eulali, quid libelli
            profers e crumena? perquam elegans videtur; nam foris etiam totus aureus est.</p>
        </sp>
        <sp>
          <speaker>Eulalius.</speaker>
          <p>Sed idem intus plus quam gemmeus est. Sunt epistolae Paulinae, quas ut unicas delicias
            meas semper mecum circumfero: quas ideo profero, quod ex occasione sermonis tui venit in
            mentem locus quidam, qui me nuper diu torsit, nec adhuc satis sibi facit animus. Is est
            in epistolae prioris ad Corinthios cap. 6. <emph>Omnia mihi licent, sed non omnia
              expediunt. Omnia mihi licent, sed ego sub nullius redigar potestatem.</emph>&gt;
            Primum, si Stoicis credimus, nihil est utile, quod non idem honestum. Quomodo igitur
            Paulus distinguit id, quod licet, ab eo, quod expedit? Certe scortari aut inebriari non
            licet, quomodo igitur licent omnia? Quod si Paulus de certo genere rerum loquitur,
            quarum omnium vult esse licentiam, non possum satis ex ipso loci tenore divinare,
            quodnam sit illud genus. Ex iis, quae mox huic loco subiiciuntur, coniicere licet, eum
            loqui de ciborum delectu. Quidam enim abstinebant ab idolothytis, quidam a cibis per
            Mosen interdictis. Et de idolothytis agit cap. 8. Rursus cap. 10. velut explicans huius
            loci sententiam, ait: <emph>Omnia mihi licent, sed non omnia expediunt: omnia mihi
              licent, sed non omnia aedificant. Nemo, quod suum est, quaerat, sed quod alterius.
              Omne, quod in macello venit, manducate.</emph>&gt; Hoc quod hic subiicit Paulus,
            congruere videtur cum eo, quod supra dixerat: <emph>Esca ventri, et venter escis, et
              hunc et has destruet Deus.</emph> Quod autem respexit hic etiam ad Iudaicum ciborum
            delectum, indicat clausula 10. cap. <emph>Sine offensione estote Iudaeis et gentibus et
              ecclesiae Dei, sicut et ego per omnia omnibus placeo, non quaerens, quod mihi utile
              est, sed quod multis, ut salvi fiant.</emph> Nam quod ait: gentibus, pertinere videtur
            ad idolothytum; quod ait: Iudaeis, referre videtur ad delectum ciborum; quod ait:
            ecclesiae Dei, pertinet ad infirmos ex utroque genere collectos. Licebat igitur vesci
            quibuslibet cibis, et omnia munda mundis. Verum incidit casus, ut non expediat. Quod
            omnia licebant, libertatis erat Evangelicae: sed charitas ubique spectat, quid conducat
            ad salutem proximi, eoque frequenter abstinet et a licitis, malens obsecundare commodo
            proximi, quam sua uti libertate. Sed hic mihi geminus obstrepit scrupulus: primum, quod
            in sermonis contextu nihil praecedat, aut sequatur, quod cum hoc sensu cohaereat. Nam
            obiurgarat Corinthios, quod essent seditiosi, quod scortationibus, adulteriis, atque
            etiam incestis impuri, quod litigarent apud iudices impios. Cum his qui cohaeret,
              <emph>omnia mihi licent, sed non omnia expediunt</emph>&gt;? Et in his quae
            sequuntur, redit ad causam impudicitiae, quam repetierat et ante, intermisso negotio
            litium. <emph>Corpus autem,</emph> inquit, <emph>non fornicationi, sed Domino, et
              Dominus corpori.</emph> Verum hunc quoque scrupulum possum utcunque discutere, quod
            paulo superius in catalogo vitiorum meminisset et idololatriae: Nolite errare, neque
            fornicarii, neque idolis servientes, neque adulteri. Porro esus idolothytorum vergebat
            ad speciem idololatriae. Et ideo mox subdit, <emph>Esca ventri, et venter
            escis</emph>&gt;; significans pro necessitate corporis, pro tempore licere vesci
            quibuslibet, nisi aliud suaserit charitas proximi, sed impudicitiam semper et ubique
            detestandam esse. Quod vescimur, necessitatis est, quae tolletur in resurrectione
            mortuorum. Quod libidinamur, malitiae est. Sed alterum scrupulum non queo dissolvere,
            quomodo ad haec quadret illud: <emph>Sed ego sub nullius redigar potestatem.</emph> Ait
            enim, sibi potestatem esse omnium, se tamen in nullius potestate fore. Si is dicitur
            esse in potestate aliena, qui, ne offendat, abstinet, idem capite nono de se praedicat:
              <emph>Quum liber essem ab omnibus, omnium me servum feci, ut omnes
            lucrifacerem.</emph> Hoc, opinor, offensus scrupolo sanctus Ambrosius, putat, hunc esse
            germanum Apostoli sensum, ut viam praestruat illi, quod ait cap. 9. sibi quoque
            potestatem esse faciendi, quod ceteri faciebant, vel Apostoli, vel pseudapostoli,
            sumendi victum ab his, quibus praedicabat Evangelium. Sed ab hoc, tametsi licebat,
            temperabat, quod sic expediret Corinthiis, quos de tam multis et insignibus vitiis
            obiurgabat. Porro quisquis accipit, fit quodammodo obnoxius ei, a quo accipit, et
            aliquid decedit de vigore auctoritatis. Siquidem, qui accipit, minus libere obiurgat: et
            qui dedit, non perinde fert obiurgari ab eo, cui benefecit. In hoc igitur Paulus
            abstinuit ab iis, quae licebant, ut consuleret apostolicae libertati, quam in hoc
            volebat nulli esse obnoxiam, ut liberius, ac maiore cum auctoritate reprehenderet
            illorum vitia. Mihi sane non displicet Ambrosiana sententia. Attamen si quis mallet hunc
            locum ad cibos accommodare; mea sententia, quod ait Paulus: <emph>Sed ego sub nullius
              redigar potestatem</emph>, sic accipi posset: Tametsi nonnunquam abstineam a cibis
            immolatitiis, aut lege Mosaica vetitis, ut consulam saluti proximi ac profectui
            evangelico; tamen animus meus liber est, qui scit, sibi licere vesci cibis quibuslibet,
            pro necessitate corpusculi. At pseudapostoli conabantur hoc persuadere, quosdam cibos
            per se impuros esse, nec abstinendum per occasionem, sed semper ab his temperandum,
            tanquam natura malis, nec aliter quam abstinemus ab homicidio et adulterio. Hoc quibus
            erat persuasum, redacti erant sub alienam potestatem, et exciderant ab evangelica
            libertate. Solus, quod quidem meminerim, Theophylactus sententiam inducit ab his omnibus
            diversam: <emph>Licet vesci quibuslibet cibis, sed non expedit immodice. Nam ex luxu
              nascitur impudicitia.</emph> Hic sensus, quanquam impius non est, tamen mihi non
            videtur huius loci germanus esse. Ostendi, quae me torqueant: vestrae charitatis erit,
            me ex his scrupulis eximere.</p>
        </sp>
        <sp>
          <speaker>Eu.</speaker>
          <p>Nae tu probe tuo respondes nomini. Qui sic novit proponere quaestiones, non opus habet
            alio, qui dissolvat. Sic enim proposuisti dubitationem tuam, ut ego dubitare desierim.
            Tametsi Paulus in ea epistola, quoniam multa simul decrevit agere, saepe ab uno
            argumento in aliud devolvitur, et rursum, quod intermiserat, repetit.</p>
        </sp>
        <sp>
          <speaker>Ch.</speaker>
          <p>Nisi vererer, ne vos mea loquacitate avocem a capiendo cibo, et si crederem fas esse
            tam sacris colloquiis admiscere quicquam ex profanis auctoribus, proponerem et ipse
            quiddam, quod hodie legentem me non torsit, sed unice delectavit.</p>
        </sp>
        <sp>
          <speaker>Eu.</speaker>
          <p>Imo profanum dici non debet, quicquid pium est, et ad bonos mores conducens. Sacris
            quidem literis ubique prima debetur auctoritas; sed tamen ego nonnunquam offendo quaedam
            vel dicta a veteribus, vel scripta ab ethnicis, etiam po&#235;tis, tam caste, tam
            sancte, tam divinitus, ut mihi non possim persuadere, quin pectus illorum, quum illa
            scriberent, numen aliquod bonum agitaverit. Et fortasse latius se fundit spiritus
            Christi, quam nos interpretamur. Et multi sunt in consortio sanctorum, qui non sunt apud
            nos in catalogo. Fateor affectum meum apud amicos: non possum legere librum Ciceronis de
            Senectute, de Amicitia, de Officiis, de Tusculanis quaestionibus, quin aliquoties
            exosculer codicem, ac venerer sanctum illud pectus, afflatum coelesti numine. Contra
            quum hos quosdam recentiores lego de republica, oeconomica aut ethica praecipientes,
            Deum immortalem! quam frigent prae illis, imo quam non videntur sentire quod scribunt,
            ut ego citius patiar perire totum Scotum cum aliquot sui similibus, quam libros unius
            Ciceronis, aut Plutarchi: non quod illos in totum damnem, sed quod ex his sentiam me
            reddi meliorem, quum ex illorum lectione surgam, nescio quomodo, frigidius affectus erga
            veram virtutem, sed irritatior ad contentionem. Quare ne verere, quicquid istuc est,
            proponere.</p>
        </sp>
        <sp>
          <speaker>Ch.</speaker>
          <p>Quum plerique libri M. Tullii, quos scripsit de philosophia, divinitatis quiddam
            spirare videntur, tum ille, quem senex scripsit de Senectute, plane mihi videtur <foreign
              xml:lang="grc">κύκνειον ᾆσμα</foreign>, quemadmodum Graecis est in proverbio. Eum
            hodie relegi, atque haec verba, quoniam prae ceteris arridebant, edidici <emph>Quod si
              quis Deus mihi largiatur, ut ex hac aetate repuerascam, et in cunis vagiam, valde
              recusem: nec vero velim quasi decurso spatio a calce ad carceres reuocari. Quid enim
              habet haec vita commodi? quid non potius laboris? Sed non habeat sane: habet certe
              tamen aut satietatem, aut molestiam. Non libet enim mihi deplorare vitam, quod multi,
              et hi docti, saepe fecerunt. Nec me vixisse poenitet, quoniam ita vixi, ut frustra me
              natum non existimem. Et ex vita ista discedo, tanquam ex hospitio, non tanquam e domo.
              Commorandi enim natura diversorium nobis, non habitandi, dedit. O praeclarum illum
              diem, quum ad illud animorum concilium coetumque proficiscar, et quum ex hac turba et
              colluvione discedam!</emph> Hactenus Cato. Quid ab homine Christiano dici potuit
            sanctius? Utinam talia essent colloquia monachorum omnium, vel cum sacris virginibus,
            quale fuit illud ethnici senis colloquium cum ethnicis adolescentibus.</p>
        </sp>
        <sp>
          <speaker>Eu.</speaker>
          <p>Iam aliquis causabitur, colloquium esse confictum a Cicerone.</p>
        </sp>
        <sp>
          <speaker>Ch.</speaker>
          <p>Isthuc mea non magni refert, sive hoc laudis tribuatur Catoni, qui talia senserit
            dixeritque: sive Ciceroni, cuius animus sententias tam divinas cogitatione complexus
            sit, cuius calamus res egregias pari facundia depinxerit. Quanquam equidem arbitror, et
            Catonem, etiamsi non dixit eadem, tamen similia dicere solitum in colloquiis. Nec enim
            tam impudens erat M. Tullius, ut alium Catonem finxerit, quam fuerit: et in dialogo
            parum meminerit decori, quod in primis spectandum est in hoc scripti genere, praesertim
            quum eius viri memoria recens adhuc haereret animis eius aetatis hominum.</p>
        </sp>
        <sp>
          <speaker>Th.</speaker>
          <p>Vehementer probabile est quod narras: sed dicam, quid mihi venerit in mentem, te
            recitante. Saepenumero mecum admiratus sum, quum omnes optent longaevitatem, et mortem
            exhorreant, tamen vix quenquam comperiri tam felicem, non dico senem, sed provectioris
            aetatis hominem, qui rogatus, an, si detur, velit repuerascere, usurus per omnia iisdem
            bonis ac malis, quae illi iam contigissent in vita, responderit idem quod Cato dicit:
            praesertim si recolat animo, quicquid annis retroactis seu triste, seu laetum
            obtigisset. Nam frequenter et suavium rerum recordatio vel cum pudore vel cum
            conscientiae molestia coniuncta est, ut animus ab his etiam recolendis non minus
            abhorreat, quam a tristibus. Id opinor nobis indicarunt sapientissimi po&#235;tae,
            qui scribunt, tum demum animas capi desiderio corporum relictorum, posteaquam ex amne
            Lethaeo longa biberint oblivia.</p>
        </sp>
        <sp>
          <speaker>Ur.</speaker>
          <p>Est isthuc profecto dignum admiratione, et mihi quoque compertum in nonnullis. Verum
            illud quam mihi blandiebatur; <emph>Nec me vixisse poenitet!</emph> At quotusquisque
            Christianorum sic moderatur vitam suam, ut huius senis vocem sibi possit usurpare?
            Vulgus hominum existimat, se non frustra vixisse, si per fas nefasque congestas divitias
            relinquant morientes. At Cato ideo non putat se frustra natum, quod integrum et sanctum
            civem praestiterit reipublicae, quod incorruptum magistratum, quod posteritati quoque
            virtutis et industriae suae monumenta reliquerit. Iam illo quid dici potuit divinius?
              <emph>Discedo tanquam ex hospitio, non tanquam e domo.</emph> Hospitio tantisper uti
            licet, donec hospes iubeat exire. E domo sua nullus facile pellitur. Et tamen hinc
            quoque saepenumero propellit vel ruina, vel incendium, vel alius casus quispiam. Ut
            horum nihil accidat, tamen senio collabens aedificium admonet esse demigrandum.</p>
        </sp>
        <sp>
          <speaker>Nephalius</speaker>
          <p>Non minus elegans est, quod apud Platonem loquitur Socrates, <emph>Animam humanam in
              hoc corpore velut in praesidio positam esse, unde fas non sit discedere iniussu
              imperatoris, nec diutius in eo immorari, quam visum sit ei qui collocavit.</emph>
            Illud significantius est in Platone, quod pro <emph>domo</emph> dixerit praesidium:
            siquidem in domo tantum commoramur, in praesidio destinati sumus functioni, quam nobis
            delegavit imperator noster: non abludens a nostris literis, quae vitam hominis nunc
            militiam, nunc certamen esse dicunt.</p>
        </sp>
        <sp>
          <speaker>Ur.</speaker>
          <p>At mihi quidem oratio Catonis pulchre congruere videtur cum oratione Pauli, qui
            scribens Corinthiis, coelestem mansionem, quam exspectamus post hanc vitam, <foreign
              xml:lang="grc">οἰκίαν</foreign> vocat, et <foreign
              xml:lang="grc">οἰκητήριον</foreign>, hoc est domum, sive domicilium. Ceterum hoc
            corpusculum appellat tabernaculum, Graece <foreign
              xml:lang="grc">σκῆνος</foreign>. Nam et qui sumus, inquit, in hoc tabernaculo,
            ingemiscimus gravati.</p>
        </sp>
        <sp>
          <speaker>Neph.</speaker>
          <p>Nec abludit a sermone Petri: <emph>Iustum autem,</emph> inquit, <emph>arbitror, quamdiu
              sum in hoc tabernaculo, suscitare vos in commonitione; certus, quod velox est
              depositio tabernaculi mei.</emph> Quid autem aliud clamat nobis Christus, quam ut sic
            vivamus ac vigilemus, tanquam illico morituri? sic incumbamus honestis rebus, tanquam
            semper victuri? Iam illud quum audimus, <emph>O praeclarum diem!</emph> nonne videmur
            audire Paulum ipsum loquentem, <emph>Cupio dissolvi, et esse cum Christo?</emph>
          </p>
        </sp>
        <sp>
          <speaker>Ch.</speaker>
          <p>Quam felices sunt, qui tali animo mortem exspectant! Sed in oratione Catonis, quanquam
            praeclara est, tamen fiduciam aliquis taxare posset, ut ab arrogantia profectam, quam
            multum oportet abesse ab homine Christiano. Proinde mihi nihil unquam legisse videor
            apud ethnicos, quod aptius quadret in hominem vere Christianum, quam quod Socrates,
            paulo post bibiturus cicutam, dixit Critoni: <emph>An opera,</emph> inquit, <emph>nostra
              sit probaturus Deus, nescio: certe sedulo conati sumus ut illi placeremus. Est mihi
              tamen bona spes, quod ille conatus nostros sit boni consulturus</emph>: vir ille sic
            diffidit factis suis, ut tamen ob animi propensam voluntatem obtemperandi voluntati
            divinae, bonam spem conceperit, fore ut Deus pro sua bonitate boni consulturus esset,
            quod studuisset bene vivere.</p>
        </sp>
        <sp>
          <speaker>Neph.</speaker>
          <p>Profecto mirandus animus in eo, qui Christum ac sacras literas non noverat. Proinde
            quum huiusmodi quaedam lego de talibus viris, vix mihi tempero, quin dicam, Sancte
            Socrates, ora pro nobis.</p>
        </sp>
        <sp>
          <speaker>Ch.</speaker>
          <p>At ipse mihi saepenumero non tempero, quin bene ominer sanctae animae Maronis et
            Flacci.</p>
        </sp>
        <sp>
          <speaker>Neph.</speaker>
          <p>At ego quot vidi Christianos, quam frigide morientes! Quidam fidunt in his rebus,
            quibus non est fidendum: quidam ob conscientiam scelerum et scrupulos, quibus indocti
            quidam obstrepunt morituro, pene desperantes exhalant animam.</p>
        </sp>
        <sp>
          <speaker>Ch.</speaker>
          <p>Nec mirum, eos sic mori, qui per omnem vitam tantum philosophati sunt in
          ceremoniis.</p>
        </sp>
        <sp>
          <speaker>Neph.</speaker>
          <p>Quid isthuc verbi est?</p>
        </sp>
        <sp>
          <speaker>Ch.</speaker>
          <p>Dicam, sed illud etiam atque etiam praefatus, me non damnare, imo vehementer probare
            sacramenta et ritus ecclesiae; sed quosdam vel improbos vel superstitiosos, vel, ut
            mollissime dicam, simplices et indoctos, qui docent populum hisce rebus fidere,
            praetermissis his, quae nos vere reddunt Christianos.</p>
        </sp>
        <sp>
          <speaker>Neph.</speaker>
          <p>Nondum satis intelligo, quorsum eas.</p>
        </sp>
        <sp>
          <speaker>Ch.</speaker>
          <p>Faxo ut intelligas. Si vulgus Christianorum spectes, nonne prora et puppis vitae illis
            in ceremoniis est? In baptismo quanta religione repraesentantur prisci ritus Ecclesiae!
            Commoratur infans extra fores templi, peragitur exorcismus, peragitur catechismus,
            suscipiuntur vota, abiuratur satanas cum pompis et voluptatibus suis: tandem ungitur,
            consignatur, salitur, tingitur: datur negotium susceptoribus, ut puerum curent
            instituendum. Illi dato nummo redimunt libertatem. Et iam puer Christianus dicitur, et
            est aliquo modo. Mox rursus ungitur, tandem discit confiteri, sumit eucharistiam,
            consuescit quiescere diebus festis, audire sacrum, ieiunare nonnunquam, abstinere a
            carnibus. Et haec si servat, habetur absolute Christianus. Ducit uxorem, accedit aliud
            sacramentum: initiatur sacris, rursus ungitur et consecratur, mutatur vestis, dicuntur
            preces. Atque haec quidem omnia quod fiunt, probo: sed quod haec fiunt magis ex
            consuetudine, quam ex animo, non probo: quod nihil aliud adhibetur ad Christianismum,
            vehementer improbo. Siquidem magna pars hominum, dum his fidit, nihilo secius interim
            per fas nefasque congerit opes, servit irae, servit libidini, servit livori, servit
            ambitioni: sic tandem venitur ad mortem. Hic rursus ceremoniae paratae. Adhibetur
            confessio semel atque iterum, additur unctio, datur Eucharistia, adsunt cerei sacri,
            adest crux, adest aqua sacra, adhibentur indulgentiae; expromitur, aut illic etiam
            emitur, morienti diploma Pontificis; ordinantur parentalia magnifice celebranda, fit
            rursus stipulatio solennis, adest qui clamet ad aurem morientis, imo nonnunquam occidit
            ante tempus, si contingat, ut saepe fit, vocalior, aut bene potus. Haec ut recte
            adhibentur, praesertim quae nobis tradidit Ecclesiastica consuetudo, ita sunt alia
            quaedam reconditiora, quae nobis hoc praestant, ut cum alacritate spiritus, ut cum
            Christiana fiducia migremus hinc.</p>
        </sp>
        <sp>
          <speaker>Eu.</speaker>
          <p>Pie tu quidem ista vereque concionaris, sed interim nullus admovet manum cibis. Caveat
            quisque, ne se fallat. Ego praedixi, nihil exspectandum praeter secundas mensas, easque
            rusticanas, ne quis sibi promittat Phasides aver aut attagenas, aut Attica bellaria.
            Haec amoveto, puer, et quod restat, apponito. Videtis non copiae sed inopiae nostrae
            cornu. Hic est proventus hortulorum, quos vidistis. Ne parcite, si quid arridet.</p>
        </sp>
        <sp>
          <speaker>Ti.</speaker>
          <p>Tanta varietas est, ut vel ipso recreemur aspectu.</p>
        </sp>
        <sp>
          <speaker>Eu.</speaker>
          <p>Atqui ne plane contemnatis frugalitatem meam, haec patina exhilarasset Hilarionem
            monachum Evangelicum, comitatum vel centum monachis illius secoli. Paulo vero atque
            Antonio vel menstruus commeatus esse potuisset.</p>
        </sp>
        <sp>
          <speaker>Ti.</speaker>
          <p>Imo nec Petrus ille princeps Apostolorum fastidisset, opinor, quum apud Simonem
            coriarium diversaretur.</p>
        </sp>
        <sp>
          <speaker>Eu.</speaker>
          <p>Imo nec Paulus, opinor, quum coactus egestate sutoriam nocturnis horis exerceret.</p>
        </sp>
        <sp>
          <speaker>Eu.</speaker>
          <p>Debemus benignitati divinae. Sed ego malim esurire cum Petro ac Paulo, modo quod
            deesset corporis alimoniae, abundaret in delicias animi.</p>
        </sp>
        <sp>
          <speaker>Th.</speaker>
          <p>Imo discamus a Paulo, et abundare et penuriam pati. Quum deerit, gratias agamus Iesu
            Christo, qui nobis suppeditet et frugalitatis et patientiae materiam. Quum supererit,
            gratias agamus illius munificentiae, qui nos sua liberalitate invitet ac provocet ad
            amorem sui; ac modice parceque fruentes iis, quae largiter praebuit divina benignitas,
            pauperum memores simus, quibus Deus deesse voluit, quod nobis superest, ut utrisque per
            alteros sit occasio virtutis. Siquidem nobis largitur, unde subvenientes egestati
            fraternae, misericordiam ipsius promereamur: et illi nostra liberalitate recreati,
            gratias agunt Deo pro bona mente nostra, nosque precibus suis illi commendant. Et recte
            venit in mentem. Heus, puer; dic uxori, ut ex assis, quae superant, mittat Gudulae
            nostrae. Est vicina quaedam gravida, tenui fortuna, sed animo beatissima. Maritus nuper
            decessit, homo profusus et ignavus, qui nihil uxori reliquit praeter liberorum
          gregem.</p>
        </sp>
        <sp>
          <speaker>Ti.</speaker>
          <p>Christus iussit dare omni petenti: id si facerem, intra mensem ipsi mihi mendicandum
            esset.</p>
        </sp>
        <sp>
          <speaker>Eu.</speaker>
          <p>Opinor, Christum sentire de his, qui petant necessaria. Nam qui petunt, imo qui
            flagitant vel extorquent potius magnas summas, quibus exstruant coenationes Lucullianas,
            aut, quod peius est, quibus alant luxum ac libidinem suam, iis negare, quod petunt,
            eleemosyna est: imo rapina est largiri male usuris, quod debebatur praesenti necessitati
            proximorum. Unde mihi videntur vix excusari posse a peccato capitali, qui sumptibus
            immodicis aut exstruunt, aut ornant monasteria, seu templa, quum interim tot viva
            Christi templa, fame periclitentur, nuditate horreant, rerumque necessariarum inopia
            discrucientur. Quum essem apud Britannos, vidi tumbam divi Thomae gemmis innumeris
            summique pretiii onustam, praeter alia miracula divitiarum. Ego malim ista, quae
            superflua sunt, elargiri in usus pauperum, quam servare satrapis aliquando semel omnia
            direpturis; ac tumbam ornare frondibus ac flosculis: id opinor gratius esset illi
            sanctissimo viro. Quum essem apud Insubres, vidi monasterium quoddam ordinis
            Carthusiani, non ita procul a Papia: in eo templum est, intus ac foris, ab imo usque ad
            summum, candido marmore constructum, et fere quicquid inest rerum, marmoreum est, velut
            altaria, columnae, tumbae. Quorsum autem attinebat tantum pecuniarum effundere, ut pauci
            monachi solitarii canerent in templo marmoreo? quibus ipsis templum hoc oneri est, non
            usui, quod frequenter infestentur ah hospitibus, qui non ob aliud eo se conferunt, nisi
            ut spectent templum illud marmoreum. Atque illic cognovi, quod stultius est, illis
            legata in singulos annos tria millia ducatorum in structuram monasterii. Et sunt, qui
            putent esse nefas, eam pecuniam in pios usus avertere praeter mentem testatoris:
            maluntque demoliri, quod instaurent, quam non aedificare. Haec quoniam insignia sunt,
            visum est commemorare: quamquam sunt passim in templis nostris exempla permulta similia.
            Haec mihi videtur ambitio, non eleemosyna. Divites ambiunt sibi monumentum in templis in
            quibus olim nec divis locus erat. Curant se sculpendos ac pingendos, additis etiam
            nominibus, ac beneficii titulo: atque hisce rebus bonam templi partem occupant, olim
            opinor postulaturi, ut ipsorum cadavera in ipsis reponantur altaribus. Dicet aliquis an
            horum munificentiam existimas reiiciendam? Nequaquam, si templo Dei dignum sit, quod
            offerunt. Sed ego si sacerdos aut episcopus essem, hortarer crassos illos aulicos, aut
            negotiatores, ut, si vellent sua peccata redimere apud Deum, ista clanculum effunderent
            in subsidium eorum, qui vere pauperes sunt. Isti putant perire pecuniam, quae sic
            frustulatim et clanculum in praesentem egestatem tenuium sublevandam dissipatur, cuius
            nullum exstet apud posteros monumentum. Ego puto nullam melius collocari ea, quam ipse
            Christus sibi vult imputari certissimus debitor.</p>
        </sp>
        <sp>
          <speaker>Ti.</speaker>
          <p>An non putas recte collocari, quod datur monasteriis?</p>
        </sp>
        <sp>
          <speaker>Eu.</speaker>
          <p>Et his darem nonnihil, si dives essem, sed darem ad necessitatem, non ad luxum: tum
            his, inter quos sentirem vigere studium verae religionis.</p>
        </sp>
        <sp>
          <speaker>Ti.</speaker>
          <p>Multi iudicant non admodum belle collocari, quod datur istis mendicis publicis.</p>
        </sp>
        <sp>
          <speaker>Eu.</speaker>
          <p>Et istis nonnihil dandum est aliquando, sed cum delectu. At mihi consultum videatur, si
            singulae civitates suos alerent, nec ferrentur errones huc et illuc circum cursitantes,
            praesertim validi, quibus opus suppeditandum sentio potius, quam pecuniam.</p>
        </sp>
        <sp>
          <speaker>Ti.</speaker>
          <p>Quibus igitur potissimum dandum censes, quantum, et quatenus?</p>
        </sp>
        <sp>
          <speaker>Eu.</speaker>
          <p>Hoc mihi ad unguem describere difficillimum sit. Primum animum adesse oportet, qui
            cupiat omnibus subvenire. Deinde pro mea tenuitate, quod possum, impertio, quoties sese
            offert occasio: praesertim his, quorum et paupertas et integritas mihi nota est: hortor
            et alios ad beneficentiam, si me defecerint facultates.</p>
        </sp>
        <sp>
          <speaker>Ti.</speaker>
          <p>Sed permittisne nobis hic in tuo regno libere loqui!</p>
        </sp>
        <sp>
          <speaker>Eu.</speaker>
          <p>Imo liberius quam si domi vestrae sitis.</p>
        </sp>
        <sp>
          <speaker>Ti.</speaker>
          <p>Non probas in templis sumptus immodicos; et has aedes multo minoris aedificare
          poteras.</p>
        </sp>
        <sp>
          <speaker>Eu.</speaker>
          <p>Equidem arbitror, has intra mundiciem consistere, aut, si mavis, elegantiam: certe
            absunt a luxu, ni fallor. Aedificant magnificentius, qui mendicato vivunt. Et tamen hi
            ipsi horti mei qualesquales sunt, vectigal pendunt egenis: et quotidie sumptibus aliquid
            detraho, in me meosque frugalior, quo possim esse in pauperes munificentior.</p>
        </sp>
        <sp>
          <speaker>Ti.</speaker>
          <p>Si istum animum obtinerent omnes, permulti melius haberent, quos nunc egestas gravat
            indignos: et ex adverso multi minus essent obesi, digni quos egestas doceat sobrietatem
            ac modestiam.</p>
        </sp>
        <sp>
          <speaker>Eu.</speaker>
          <p>Fortasse sic res habet. Sed vultisne, ut haec insipida bellaria re quapiam suavi
            condiamus?</p>
        </sp>
        <sp>
          <speaker>Ti.</speaker>
          <p>Plus satis est deliciarum.</p>
        </sp>
        <sp>
          <speaker>Eu.</speaker>
          <p>At ego hinc depromam, quod ne saturi quidem fastidiatis.</p>
        </sp>
        <sp>
          <speaker>Ti.</speaker>
          <p>Quid est?</p>
        </sp>
        <sp>
          <speaker>Eu.</speaker>
          <p>Codex est Evangeliorum, ut, quod lautissimum habeo, vobis depromam in fine convivii.
            Recita, puer, ab eo loco, ubi proxime destitisti.</p>
        </sp>
        <sp>
          <speaker>Puer</speaker>
          <p>
            <emph>Nemo potest duobus dominis servire: aut enim unum odio habebit, et alterum
              diliget: aut unum sustinebit, et alterum contemnet. Non potestis Deo servire, et
              mammonae. Ideo dico vobis, ne solliciti sitis animae vestrae, quid manducetis, neque
              corpori quid induamini. Nonne anima plus est quam esca, et corpus plus quam
              vestimentum?</emph>
          </p>
        </sp>
        <sp>
          <speaker>Eu.</speaker>
          <p>Redde codicem. In hoc loco mihi Iesus Christus videtur bis idem dixisse. Etenim pro eo
            quod prius dixit, odio habebit, mox ponit, contemntet: et pro eo quod prius posuerat,
            diliget, mox vertit, sustinebit: commutatis personis existit eadem sententia.</p>
        </sp>
        <sp>
          <speaker>Ti.</speaker>
          <p>Non satis assequor quid velis.</p>
        </sp>
        <sp>
          <speaker>Eu.</speaker>
          <p>Demonstremus igitur ratione mathematica, si videtur. In priore parte pro uno pone A,
            pro altero B: rursus in posteriore pro uno pone B, pro altero A, verso ordine. Aut enim
            A odio habebit, et B diliget: aut B sustinebit et A contemnet. Nonne hic palam est, A
            bis odio haberi, et B bis diligi?</p>
        </sp>
        <sp>
          <speaker>Ti.</speaker>
          <p>Perspicuum est.</p>
        </sp>
        <sp>
          <speaker>Eu.</speaker>
          <p>Atqui haec coniunctio, aut, praesertim repetita, habet emphasim sententiae contrariae,
            aut certe diversae. Alioqui nonne absurde diceretur, Aut Petrus me vincet, et ego cedam,
            aut ego cedam, et Petrus me vincet.</p>
        </sp>
        <sp>
          <speaker>Ti.</speaker>
          <p>Lepidum, ita me Deus amet, sophisma.</p>
        </sp>
        <sp>
          <speaker>Eu.</speaker>
          <p>At tum demum mihi videbitur lepidum, si hoc ex vobis didicero.</p>
        </sp>
        <sp>
          <speaker>Th.</speaker>
          <p>Animus somniat ac parturit mihi nescio quid: si iubetis, quicquid est, proferam in
            medium, vos eritis vel oniropoli, vel obstetrices.</p>
        </sp>
        <sp>
          <speaker>Eu.</speaker>
          <p>Quamquam vulgo mali ominis habetur somniorum meminisse in convivio, et parum sit
            verecundum, coram tot viris foetum eniti, tamen nos istud somnium, sive mavis partum
            animi tui, libenter excipiemus.</p>
        </sp>
        <sp>
          <speaker>Th.</speaker>
          <p>Mihi videtur in hoc sermone res commutari potius, quam persona. Et hanc vocem, unum et
            unum, non referri ad A et B, sed utraque pars refertur ad utrumlibet, ut, utrumcunque
            delegeris, ei iam opponatur, quod significatur per alterum. Quasi dicas: aut excludes A,
            et admittes B: aut A admittes, et excludes B. Hic videtis, manente persona, rem esse
            translatam. Atque hoc ita dictum est de A, ut nihil referat, si idem enuncies de B, hoc
            pacto: aut B excludes, et admittes A: aut admittes B, et excludes A.</p>
        </sp>
        <sp>
          <speaker>Eu.</speaker>
          <p>Sane argute tu quidem problema nobis explicuisti, neque quisquam mathematicus melius
            depinxisset in pulvere.</p>
        </sp>
        <sp>
          <speaker>Soph.</speaker>
          <p>Illud me magis movet, quod prohibet esse sollicitos de crastino, quum Paulus ipse
            laborarit manibus, victus parandi causa, atque idem acriter increpet otiosos, et ex
            alieno vivere gaudentes, admonens ut laborent, ac manibus operentur, quod bonum est, ut
            sit, unde tribuant aliquid necessitatem patienti. An non pii sanctique labores sunt,
            quibus maritus tenuis alit uxorem sibi charissimam, dulcesque liberos?</p>
        </sp>
        <sp>
          <speaker>Ti.</speaker>
          <p>Ista quaestio, mea sententia, variis modis dissolvi potest. Primum, ut ad illa tempora
            potissimum pertineat: Apostolis ob Evangelii praedicationem late vagantibus eximenda
            erat sollicitudo victus undecunque suppeditandi, quibus non vacabat opera manuaria cibum
            quaerere, praesertim quum nullam artem scirent, praeter piscationem. Nunc alia ratio
            temporum est, et otium amplectimur omnes, laborem fugimus. Altera dissolvendi ratio est:
            Christus non interdixit industriam, sed sollicitudinem. Et sollicitudinem intelligit
            iuxta vulgarem hominun affectum, qui nulla de re magis anxii sunt, quam de parando
            victu, ut omnibus rebus omissis, hoc solum agant, huic uni curae sint addicti. Id
            propemodum iudicat ipse dominus, quum negat eundem duobus dominis servire posse. Servit
            enim, qui toto pectore addictus est. Praecipuam igitur curam vult esse Evangelii
            propagandi, non solam. Ait enim: <emph>Primum quaerite regnum Dei, et haec adiicientur
              vobis</emph>. Non dicit solum, <emph>quaerite</emph>, sed, <emph>primum
            quaerite</emph>. Ceterum in voce Crastini puto hyperbolen esse, quum significet, in
            longinquum; qui mos est avaris huius mundi, ut posteris etiam anxie parent et
          quaerant.</p>
        </sp>
        <sp>
          <speaker>Eu.</speaker>
          <p>Accipimus tuam interpretationem: sed quid sibi vult, quod ait: <emph>Ne solliciti sitis
              animae vestrae, quid edatis</emph>. Corpus veste tegitur, at non edit anima.</p>
        </sp>
        <sp>
          <speaker>Ti.</speaker>
          <p>Animam, ut opinor, hic vitam appellat. Ea periclitatur, si cibum subduxeris: non item,
            si vestem detraxeris, quae magis datur pudori, quam necessitati. Et si quem affligit
            nuditas, non statim occidit: at inedia certissima mors est.</p>
        </sp>
        <sp>
          <speaker>Eu.</speaker>
          <p>Non satis video, quo modo cohaereat cum hac sententia, quod adiecit: <emph>Nonne anima
              plus est quam esca? et corpus plus est quam vestimentum?</emph> Nam si vita magni
            pretii est, tanto magis advigilandum ne pereat.</p>
        </sp>
        <sp>
          <speaker>Ti.</speaker>
          <p>Hoc argumentum non adimit nobis sollicitudinem, sed auget.</p>
        </sp>
        <sp>
          <speaker>Eu.</speaker>
          <p>At non hoc sentit Christus, quod interpretaris, sed hoc argumento nobis addit fiduciam
            de patre. Si pater benignus gratis et de suo dedit id quod carius est: etiam adiiciet id
            quod vilius est. Qui dedit animam, non negabit alimoniam: qui dedit corpus, adiiciet
            alicunde vestem. Illius igitur benignitate freti, non est, quod discruciemur
            sollicitudine curaque rerum infirmarum. Quid igitur superest, nisi ut utentes hoc mundo,
            tanquam non utamur, totam curam ac studium nostrum transferamus in amorem rerum
            coelestium, atque reiecto mammona, imo toto Satana cum omnibus suis praestigiis, uni
            Domino toto et alacri pectore serviamus, qui non destituet filios suos. Sed interim
            nullus attingit bellaria. His certe cum gaudio vesci licet, quae non magna cura nobis
            domi proveniunt.</p>
        </sp>
        <sp>
          <speaker>Ti.</speaker>
          <p>Abunde satisfactum est corpusculo.</p>
        </sp>
        <sp>
          <speaker>Eu.</speaker>
          <p>Vellem equidem et animo.</p>
        </sp>
        <sp>
          <speaker>Ti.</speaker>
          <p>Atque uberius etiam animo.</p>
        </sp>
        <sp>
          <speaker>Eu.</speaker>
          <p>Haec igitur tolle, puer, ac labrum appone. Lavemus, amici; ut si quid forte commissum
            est in hoc convivio, purgati canamus hymnum Deo. Perficiam, si videtur, quod coeperam ex
            Chrysostomo.</p>
        </sp>
        <sp>
          <speaker>Ti.</speaker>
          <p>Rogamus.</p>
        </sp>
        <sp>
          <speaker>Eu.</speaker>
          <p>
            <emph>Gloria tibi, domine; gloria tibi, sancte; gloria tibi, rex; quoniam dedisti nobis
              escas. Imple nos gaudio et laetitia in Spiritu sancto, ut inveniantur in conspectu tuo
              acceptabiles; nec pudefiamus, quando reddes unicuique secundum opera sua.</emph>
          </p>
        </sp>
        <sp>
          <speaker>Puer</speaker>
          <p>Amen.</p>
        </sp>
        <sp>
          <speaker>Ti.</speaker>
          <p>Profecto pius et elegans est hymnus.</p>
        </sp>
        <sp>
          <speaker>Eu.</speaker>
          <p>Hunc divus Chrysostomus non dedignatur etiam interpretari.</p>
        </sp>
        <sp>
          <speaker>Ti.</speaker>
          <p>Quonam loco!</p>
        </sp>
        <sp>
          <speaker>Eu.</speaker>
          <p>In Matthaeum, homilia LVI.</p>
        </sp>
        <sp>
          <speaker>Ti.</speaker>
          <p>Non omittam quin hodie legam. Sed illud unum interim ex te cupio discere. Cur ter
            optamus Christo gloriam, idque triplici cognomine, domini, sancti, et regis?</p>
        </sp>
        <sp>
          <speaker>Eu.</speaker>
          <p>Quoniam illi debetur omnis gloria. Sed nobis triplici nomine potissimum est
            glorificandus. Quod suo sacrosancto sanguine redemerit nos a tyrannide diaboli, sibique
            asseruerit; unde et dominum illum vocamus. Deinde, quod non contentus gratis condonasse
            nobis omnia peccata, per spiritum suum contulit nobis et iustitiam suam, ut sectemur ea,
            quae sunt sanctimoniae. Atque ob id sanctum eum vocamus, quod sit sanctificator omnium.
            Postremo, quod ab eodem speramus praemium regni coelestis, ubi ille iam sedet ad dextram
            Dei patris; et hinc nobis rex dicitur. Atque hanc totam felicitatem illius erga nos
            gratuitae bonitati debemus, quod pro domino, vel tyranno potius, diabolo, dominum
            habemus Iesum Christum: pro immunditia et sordibus peccatorum, innocentiam ac
            sanctimoniam: pro gehenna, gaudia vitae coelestis.</p>
        </sp>
        <sp>
          <speaker>Ti.</speaker>
          <p>Pia profecto sententia.</p>
        </sp>
        <sp>
          <speaker>Eu.</speaker>
          <p>Quoniam nunc primum vos hic accepi convivio, non dimittam vos absque xeniis, sed
            talibus, qualis fuit apparatus. Heus, puer; profer apophoreta nostra. Sive sortiri
            placet, sive sibi quisque malit deligere, minimum refert; eiusdem fere pretii sunt
            omnia, hoc est, nullius. Non enim sunt sortes Heliogabali, ut huic obveniant equi
            centum, illi totidem muscae. Sunt libelli quatuor, horologia duo, lucernula, et theca
            cum calamis Memphiticis. Haec arbitror magis convenire vobis, quam opobalsamum, aut
            dentifricium, aut speculum, si vos novi satis.</p>
        </sp>
        <sp>
          <speaker>Ti.</speaker>
          <p>Adeo bella sunt omnia, ut nobis difficilis sit electio: ipse magis pro tuo arbitratu
            distribuito; sic gratius etiam erit quicquid obtigerit.</p>
        </sp>
        <sp>
          <speaker>Eu.</speaker>
          <p>Hic libellus in membranis habet proverbia Salomonis; sapientiam docet, et auro pictus
            est, quod aurum habeat sapientiae symbolum. Hoc dabitur cano nostro, ut, iuxta doctrinam
            evangelicam, habenti sapientiam detur sapientia, et exuberet.</p>
        </sp>
        <sp>
          <speaker>Ti.</speaker>
          <p>Certe curabitur, ut minus egeam.</p>
        </sp>
        <sp>
          <speaker>Eu.</speaker>
          <p>Sophronio congruet horologium, huc ex extrema Dalmatia profectum, ut vel sic commendem
            munusculum meum. Novi enim, quam ille sit parcus temporis, quam nullam omnino portionem
            rei pretiosissimae sinat abire sine fructu.</p>
        </sp>
        <sp>
          <speaker>Soph.</speaker>
          <p>Imo pigrum admones diligentiae.</p>
        </sp>
        <sp>
          <speaker>Eu.</speaker>
          <p>Hic libellus habet in membranis Evangelium secundum Matthaeum: gemma tegi merebatur,
            nisi nullum esset illi scrinium aut theca charior, quam pectus hominis. Illic igitur
            recondito, Theophile, quo magis hoc sis, quod diceris.</p>
        </sp>
        <sp>
          <speaker>Th.</speaker>
          <p>Efficiam, ne prorsus male collocasse videaris tuum munus.</p>
        </sp>
        <sp>
          <speaker>Eu.</speaker>
          <p>Hic sunt epistolas Pauli, quas tu libenter tecum circumfers, Eulali, qui Paulum semper
            habere soleas in ore: nec haberes in ore, nisi esset in pectore: posthac commodius erit
            etiam in manibus oculisque.</p>
        </sp>
        <sp>
          <speaker>Eul.</speaker>
          <p>Isthuc non est dare munus, sed dare consilium. Porro bono consilio nullum est munus
            pretiosius.</p>
        </sp>
        <sp>
          <speaker>Eu.</speaker>
          <p>Lucernula conveniet Chrysoglotto, anagnostae insatiabili, et, ut M. Tullius inquit,
            librorum helluoni maximo.</p>
        </sp>
        <sp>
          <speaker>Ch.</speaker>
          <p>Bis habeo gratiam: primum pro munere non vulgariter eleganti: deinde quod somniculosum
            admones vigilantiae.</p>
        </sp>
        <sp>
          <speaker>Eu.</speaker>
          <p>Theca calamaria debetur Theodidacto, felicissime <foreign
              xml:lang="grc">πολυγράφῳ</foreign>. Atque hos ego calamos felicissimos esse iudico,
            quibus celebrabitur gloria domini nostri Iesu Christi, tali praesertim artifice.</p>
        </sp>
        <sp>
          <speaker>Theodidactus</speaker>
          <p>Utinam et pectus suppeditare possis, quemadmodum suppeditas instrumenta.</p>
        </sp>
        <sp>
          <speaker>Eu.</speaker>
          <p>Hic codex habet aliquot Plutarchi libellos de moribus, sed selectos, et a quodam
            Graecae literaturae peritissimo non inscite descriptos; in quibus tantum reperio
            sanctimoniae, ut mihi prodigii simile videatur, in pectus hominis ethnici tam
            evangelicas potuisse venire cogitationes. Hic dabitur Uranio iuveni, et <foreign
              xml:lang="grc">φιλέλληνι</foreign>. Superest horologium; id cedat nostro Nephalio,
            parcissimo temporis dispensatori.</p>
        </sp>
        <sp>
          <speaker>Neph.</speaker>
          <p>Habemus gratiam, non solum pro munusculis, ve-rum etiam pro testimoniis. Nam isthuc non
            tam est distribuere xenia, quam elogia.</p>
        </sp>
        <sp>
          <speaker>Eu.</speaker>
          <p>Imo ego vobis habeo gratiam duplici nomine. Primum, quod nostram exilitatem boni
            consulitis. Deinde, quod eruditis iuxta ac piis sermonibus refecistis animum meum. Ego
            vos, quomodo acceptos dimittam, nescio; certe vos relinquam melior ac doctior. Scio
            vobis non esse cordi fistulas, aut moriones, ac multo minus aleam. Quare si videtur
            fallemus horulam spectandis reliquis regiae meae miraculis.</p>
        </sp>
        <sp>
          <speaker>Ti.</speaker>
          <p>Isthuc eramus abs te flagitaturi.</p>
        </sp>
        <sp>
          <speaker>Eu.</speaker>
          <p>Apud bonae fidei promissorem non est opus flagitatore. Hanc aulam aestivam opinor vos
            iam satis contemplatos. Habet triplicem prospectum, et, quoquo versum deflectas oculos,
            occurrit viror hortorum gratissimus. Vitreis fenestris volubilibus, si videatur, licet
            excludere coelum, si nebulis aut ventis sit incommodius; licet et densis valvis, foris
            admotis, ac tenuibus intus, escludere solem, si quid offendat aestus. Hic quum prandeo,
            videor in horto prandere, non in domo. Nam et parietes virentes suos habent inspersos
            flosculos. Sunt et picturae non invenustae. Hic Christus supremam compotationem agitat
            cum electis discipulis. Hic natalitia celebrat Herodes funesto convivio. Hic Evangelicus
            ille dives epulatur splendide, mox descensurus ad inferos. Lazarus repellitur a foribus,
            mox excipiendus sinu Abrahae.</p>
        </sp>
        <sp>
          <speaker>Ti.</speaker>
          <p>Hoc argumentum non satis agnoscimus.</p>
        </sp>
        <sp>
          <speaker>Eu.</speaker>
          <p>Cleopatra est cum Antonio luxu decertans: iam unionem ebibit, alteri manum admovit
            detractura. Hic pugnant Lapithae. Hic Alexander Magnus hasta transverberat Clitum. Haec
            exempla nos admonent sobrietatis in convivio, et a crapula luxuque deterrent. Nunc
            adeamus bibliothecam, non illam quidem multis instructam libris, sed exquisitis.</p>
        </sp>
        <sp>
          <speaker>Ti.</speaker>
          <p>Locus hic plane divinitatem quandam prae se fert, adeo nitent omnia.</p>
        </sp>
        <sp>
          <speaker>Eu.</speaker>
          <p>Hic videtis praecipuam partem opum mearum. Nam in mensa nihil vidistis nisi vitreum ac
            stanneum; nec est in tota domo vas ullum argenteum, praeter unum poculum inauratum, quod
            ob amorem eius, qui dono dedit, religiose servo. Haec sphaera pensilis totum orbem ponit
            ob oculos. Hic in parietibus singulae regiones fusiore spatio depictae sunt. In reliquis
            parietibus videtis insignium auctorum imagines. Nam omnes depingere, fuerat infinitum.
            Christus primum habet locum, porrecta manu sedens in monte. Capiti imminet pater,
            dicens: Ipsum audite. Spiritus sanctus expansis alis multa luce complectitur illum.</p>
        </sp>
        <sp>
          <speaker>Ti.</speaker>
          <p>Opus, ita me Deus bene amet, Apelle dignum.</p>
        </sp>
        <sp>
          <speaker>Eu.</speaker>
          <p>Adiunctum est bibliothecae museion quoddam angustum, sed elegans, quod submota tabula
            ostendit foculum, si quid offenderit frigus. In aestate videtur solidus paries.</p>
        </sp>
        <sp>
          <speaker>Ti.</speaker>
          <p>Hic mihi gemmea videntur omnia. Est et mira odoris gratia.</p>
        </sp>
        <sp>
          <speaker>Eu.</speaker>
          <p>Hoc mihi praecipue studio est, ut niteat domus, et bene oleat. Utraque res minimo
            constat. Habet bibliotheca suum ambulacrum pensile, spectans in hortum; et huic adhaeret
            sacellum.</p>
        </sp>
        <sp>
          <speaker>Ti.</speaker>
          <p>Locus numine dignus.</p>
        </sp>
        <sp>
          <speaker>Eu.</speaker>
          <p>Nunc adeamus illa tria ambulacra, quae imminent iis, quae vidistis ad hortum domesticum
            spectantia. In his superioribus utroque prospectus est, sed per fenestras, quae possunt
            occludi, praesertim in his parietibus, qui non spectant hortum interiorem, quo domus sit
            tutior. Hic ad laevam, quia plus est lucis, et paries raris fenestris interruptus,
            ordine depicta est tota vita Iesu ex narratione quatuor Evangelistarum, usque ad missum
            Spiritum sanctum, et primam praedicationem Apostolorum ex Actis. Additae sunt et locis
            notae, ut agnoscat spectator, iuxta quod stagnum, aut in quo monte res gesta sit. Additi
            sunt tituli, paucis verbis subnotantes totum argumentum: velut illud, quod dicitur a
            Iesu, <emph>Volo, mundare</emph>. Ex adverso respondent figurae et vaticinia Veteris
            Testamenti, praesertim e Prophetis et Psalmis, qui nihil aliud habent, quam Christi
            vitam, et Apostolorum, aliter narratam. Hic nonnunquam obambulo mecum fabulans, et animo
            contemplans illud ineffabile consilium Dei, quo per filium suum restituere voluit genus
            humanum. Nonnunquam adest uxor comes, aut amicus quispiam, qui rebus piis
          delectetur.</p>
        </sp>
        <sp>
          <speaker>Ti.</speaker>
          <p>In hac domo cui posset obrepere taedium?</p>
        </sp>
        <sp>
          <speaker>Eu.</speaker>
          <p>Nulli, qui didicerit secum vivere. In summa ora picturae, velut extra ordinem, addita
            sunt capita Pontificum Romanorum cum suis titulis. Ex adverso capita Caesarum, ob
            memoriam historiae. In utroque cornu prominet pensile cubiculum, ubi liceat
            interquiescere, et unde spectare licet pomarium, et aviculas nostras. Hic in extremo
            angulo prati videtis aliud aedificiolum, ubi coenamus nonnunquam aestivis mensibus et
            ubi curatur, si quem forte e familiaribus corripuerit morbus ob contagium
          formidabilis.</p>
        </sp>
        <sp>
          <speaker>Ti.</speaker>
          <p>Quidam negant huiusmodi morbos esse vitandos.</p>
        </sp>
        <sp>
          <speaker>Th.</speaker>
          <p>Cur ergo vitant foveam, aut venenum? An hoc minus timent, quia non vident? Nec
            basilisci venenum videtur, quod afflat oculis. Ubi res poscat, non dubitem pro
            necessariis venire in vitae discrimen. Sine causa subire vitae periculum, temeritas est:
            alios in vitae periculum adducere, crudelitas. Sunt et alia quaedam non iniucunda
            spectatu: ea mandabo uxori, ut ostendat. Manete hic vel totum triduum, et hanc domum
            putate esse vestram. Pascite oculos, pascite animus. Nam me negotia quaedam alio vocant.
            Est equitandum in pagos aliquot vicinos.</p>
        </sp>
        <sp>
          <speaker>Ti.</speaker>
          <p>Ob rem pecuniariam?</p>
        </sp>
        <sp>
          <speaker>Eu.</speaker>
          <p>Ego tales amicos non relinquerem pecuniae gratia.</p>
        </sp>
        <sp>
          <speaker>Ti.</speaker>
          <p>Fortassis venatio parata est alicubi.</p>
        </sp>
        <sp>
          <speaker>Eu.</speaker>
          <p>Plane venatio est: sed aliud venor, quam apros aut cervos.</p>
        </sp>
        <sp>
          <speaker>Ti.</speaker>
          <p>Quid igitur?</p>
        </sp>
        <sp>
          <speaker>Eu.</speaker>
          <p>Dicam. In uno pago decumbit amicus quidam non sine pericolo vitae. Nam corpori metuit
            medicus, ego magis metuo animae illius; siquidem mihi videtur parum recte compositus ad
            emigrandum, sicut dignum est Christiano. Huic adero meis hortatibus, ut, sive moriatur,
            sive revalescat, bono ipsius fiat. In altero dissidium acre natum est inter duos, non
            malos quidem illos, sed tamen pervicacis ingenii viros. Quod si exasperetur, vereor ne
            plures secum trahat in consortium simultatis. Adnitar totis viribus, ut hos redigam in
            gratiam. Nam utrique sum veteri necessitudine iunctus. Haec sunt quae venor. Quod si
            venatio successerit ex animi sententia, simul hic celebrabimus <foreign
              xml:lang="grc">ἐπινίκια</foreign>.</p>
        </sp>
        <sp>
          <speaker>Ti.</speaker>
          <p>Pia venatio. Precamur, ut tibi pro Delia Christus aspiret.</p>
        </sp>
        <sp>
          <speaker>Eu.</speaker>
          <p>Hanc praedam ego malim, quam obvenire mihi haereditate bis mille ducatos.</p>
        </sp>
        <sp>
          <speaker>Ti.</speaker>
          <p>Mox rediturus?</p>
        </sp>
        <sp>
          <speaker>Eu.</speaker>
          <p>Non nisi tentatis omnibus: quare certum tempus non possum praescribere. Vos interim
            meis perinde ac vestris fruamini, et valete.</p>
        </sp>
        <sp>
          <speaker>Ti.</speaker>
          <p>Dominus Iesus te feliciter deducat ac reducat.</p>
        </sp>
      </div>
      <div
        n="17"
        type="colloquium">
        <head>Apotheosis capnionis: <emph>De incomparabili heroe Iohanne Reuchlino in divorum
            numerum relato</emph>
        </head>
        <p>Personae</p>
        <castList>
          <castItem>Pompilius</castItem>
          <castItem>Brassicanus</castItem>
        </castList>
        <sp>
          <speaker>Po.</speaker>
          <p>Unde nobis petasatus?</p>
        </sp>
        <sp>
          <speaker>Br.</speaker>
          <p>E Tubinga.</p>
        </sp>
        <sp>
          <speaker>Po.</speaker>
          <p>Nihilne istic rei novae?</p>
        </sp>
        <sp>
          <speaker>Br.</speaker>
          <p>Equidem demiror, usque adeo mortales omnes teneri siti quadam rerum novarum. At ego
            Lovanii Camelum quendam audivi concionantem, fugiendum quicquid esset novum.</p>
        </sp>
        <sp>
          <speaker>Po.</speaker>
          <p>Vocem camelo dignam. Dignus erat homo, si tamen homo fuit, qui nunquam mutet veteres
            calceos, aut putre subligar, semper vescatur putribus ovis, nec aliud, bibat quam
            vappam.</p>
        </sp>
        <sp>
          <speaker>Br.</speaker>
          <p>At idem, ne sis inscius, non usque adeo delectatur rebus veteribus, ut malit ius
            pridianum quam recens.</p>
        </sp>
        <sp>
          <speaker>Po.</speaker>
          <p>Sed omisso camelo, dic, si quid adfers novi.</p>
        </sp>
        <sp>
          <speaker>Br.</speaker>
          <p>Adfero quidem, sed, ut ille aiebat, malum.</p>
        </sp>
        <sp>
          <speaker>Po.</speaker>
          <p>Atqui isthuc ipsum olim erit vetus. Ita fieri necesse est, ut, si omnia vetera sint
            bona, omnia nova mala, quaecunque nunc bona sunt, fuerint olim mala, et quae nuuc sunt
            mala, sint olim futura bona.</p>
        </sp>
        <sp>
          <speaker>Br.</speaker>
          <p>Ita videtur iuxta decretum Cameli. Imo consequitur, ut qui olim adolescens fuit malus
            fatuus, quia recens, idem nunc sit bonus fatuus, quia senuit.</p>
        </sp>
        <sp>
          <speaker>Po.</speaker>
          <p>Sed age, prome quidquid est.</p>
        </sp>
        <sp>
          <speaker>Br.</speaker>
          <p>Egregius ille trilinguis eruditionis phoenix, Ioannes Reuchlinus, vita defunctus
          est.</p>
        </sp>
        <sp>
          <speaker>Po.</speaker>
          <p>Rem certam narras?</p>
        </sp>
        <sp>
          <speaker>Br.</speaker>
          <p>Certiorem quam vellem.</p>
        </sp>
        <sp>
          <speaker>Po.</speaker>
          <p>Sed quid isthuc mali, relicta posteris honestissimi nominis immortali memoria, ab huius
            vitae malis demigrare in consortium beatorum?</p>
        </sp>
        <sp>
          <speaker>Br.</speaker>
          <p>Quis isthuc tibi indicavit?</p>
        </sp>
        <sp>
          <speaker>Po.</speaker>
          <p>Res ipsa. Nec enim potest aliter mori qui sic vixit.</p>
        </sp>
        <sp>
          <speaker>Br.</speaker>
          <p>At magis etiam isthuc diceres, si scias quod ego.</p>
        </sp>
        <sp>
          <speaker>Po.</speaker>
          <p>Quidnam, obsecro?</p>
        </sp>
        <sp>
          <speaker>Br.</speaker>
          <p>Non est fas referre.</p>
        </sp>
        <sp>
          <speaker>Po.</speaker>
          <p>Quam ob rem?</p>
        </sp>
        <sp>
          <speaker>Br.</speaker>
          <p>Quia qui credidit, stipulatus est arcani silentium.</p>
        </sp>
        <sp>
          <speaker>Po.</speaker>
          <p>Eadem lege committe et mihi: recipio tibi silentium optima fide.</p>
        </sp>
        <sp>
          <speaker>Br.</speaker>
          <p>Quanquam ista fides me iam saepenumero fefellit, tamen age, committam: praesertim quum
            res sit eius generis, ut expediat etiam, esse notam bonis omnibus. Est Tubingae quidam
            instituti Franciscani, vir omnibus habitus eximiae sanctimoniae, praeterquam ipsi.</p>
        </sp>
        <sp>
          <speaker>Po.</speaker>
          <p>Magnum dicis argumentum verae sanctimoniae.</p>
        </sp>
        <sp>
          <speaker>Br.</speaker>
          <p>Agnosceres hominem, et fatereris verum, si nomen ederem.</p>
        </sp>
        <sp>
          <speaker>Po.</speaker>
          <p>Quid si divinem?</p>
        </sp>
        <sp>
          <speaker>Br.</speaker>
          <p>Licet.</p>
        </sp>
        <sp>
          <speaker>Po.</speaker>
          <p>Admove aurem.</p>
        </sp>
        <sp>
          <speaker>Br.</speaker>
          <p>Quid opus, quum simus soli?</p>
        </sp>
        <sp>
          <speaker>Po.</speaker>
          <p>Ita mos est.</p>
        </sp>
        <sp>
          <speaker>Br.</speaker>
          <p>Is ipse est.</p>
        </sp>
        <sp>
          <speaker>Po.</speaker>
          <p>Est homo certissimae fidei. Mihi Sibyllae folium erit, quicquid ille dixerit.</p>
        </sp>
        <sp>
          <speaker>Br.</speaker>
          <p>Audi igitur totum dialogum bona fide. Aegrotabat noster Reuchlinus, satis quidem
            periculose, sed ita, ut bona spes esset, fore, ut revalesceret, vir dignus, qui nunquam
            senesceret, aegrotaret, aut moreretur. Mane visebam meum Franciscanum, ut animi mei
            molestiam oratione sua leniret. Nam aegrotabam una cum aegrotante amico, quem amabam ut
            patrem.</p>
        </sp>
        <sp>
          <speaker>Po.</speaker>
          <p>Phy; quis illum usquam non amavit, nisi vir pessimus?</p>
        </sp>
        <sp>
          <speaker>Br.</speaker>
          <p>Hic Franciscanus meus, Brassicane, inquit, emove penitus ex animo moerorem omnem:
            Reuchlinus noster desiit aegrotare. Quid? inquam, an subito revaluit? nam ante biduum
            non admodum laeta promittebant medici. Tum ille, revaluit, inquit, sed ita, ut posthac
            non sit illi formidanda valetudo adversa. Noli flere, (nam videbat erumpentes lacrymas,)
            prius quam audias rem omnem. Sex dies sunt, quod hominem non inviseram, sed tamen
            quotidianis precibus illius salutem Domino commendabam. Hodierna nocte quum me a
            matutinis hymnis in strato composuissem, blandus quidam minimeque gravis somnus
            obrepsit.</p>
        </sp>
        <sp>
          <speaker>Po.</speaker>
          <p>Nescio, quid laeti mihi praesagit animus.</p>
        </sp>
        <sp>
          <speaker>Br.</speaker>
          <p>Non est tibi laeva mens. Visus sum mihi, inquit, consistere ad ponticulum quendam, per
            quem transitus erat in pratum quoddam longe amoenissimum. Adeo blandiebatur oculis
            graminum et frondium plus quam smaragdinus viror; sic arridebant incredibili colorum
            varietate flosculorum stellulae; sic spirabant omnia, ut, quod erat pratorum citra
            rivum, quo dirimebatur felicissimus ille campus, nec vivere, nec virere videretur, sed
            mortua, inamoena, putidaque omnia. Atque interim dum totus sum in eo spectaculo,
            commodum praeterierat Reuchlinus; praeteriens Hebraice precatus est pacem. Iam medium
            pontis transierat, priusquam sentirem: parantem accurrere, respiciens vetuit. Nondum
            fas, inquit. Quinto abhinc anno nos sequeris. Interim eorum quae aguntur, testis ac
            spectator assistito. Heic ego: Nudus erat, inquam, Reuchlinus, an vestitus? solus, an
            comitatus? Vestium, inquit, nihil habebat, praeter unam candidissimam: Damascenam esse
            dixisses, candore mire lucido. Pone sequebatur puer incredibili specie, alatus:
            suspicabar illius esse genium bonum.</p>
        </sp>
        <sp>
          <speaker>Po.</speaker>
          <p>Sed nullusne comitabatur genius malus?</p>
        </sp>
        <sp>
          <speaker>Br.</speaker>
          <p>Imo aliquot, ut Franciscanus ille arbitrabatur. Procul, inquit, a tergo sequebantur
            aves aliquot pennis, cetera nigris, nisi quod explicatu alarum gilvas verius, quam
            candidas plumas osteriderent. Picae, inquit, videri poterant colore et voce, nisi quod
            singulae sedecim picas aequarent magnitudine corporis, nihilo minores vulturibus,
            cristam gestantes vertice, rostris et unguibus aduncis, ventre prominente. Harpyiae
            videri poterant, si tres modo fuissent.</p>
        </sp>
        <sp>
          <speaker>Po.</speaker>
          <p>Quid moliebantur istae furiae?</p>
        </sp>
        <sp>
          <speaker>Br.</speaker>
          <p>Procul, inquit, obstrepebant heroi Reuchlino, et impetiturae videbantur, si
          licuisset.</p>
        </sp>
        <sp>
          <speaker>Po.</speaker>
          <p>Qui minus licuit?</p>
        </sp>
        <sp>
          <speaker>Br.</speaker>
          <p>Quia versus Reuchlinus, obiecta manu crucis imaginem exprimens: Abite, inquit, quo
            dignum est, malae pestes. Satis sit vobis negotium facessere mortalibus: in me, iam
            immortalibus adscriptum, nihil habet iuris vestra dementia. Vix ea dixerat, inquit
            Franciscanus, mox abierant foedissimae volucres, sed relicto foetore, ad quem collatum
            oletum videri posset samsucinum, aut foliatum. Deierabat se citius vel ad inferos
            descensurum, quam sustineret iterum afflari tali thymiamate.</p>
        </sp>
        <sp>
          <speaker>Po.</speaker>
          <p>Male sit illis pestibus.</p>
        </sp>
        <sp>
          <speaker>Br.</speaker>
          <p>Sed audi cetera, quae narravit mihi Franciscanus. Dum haec intentus contemplor, inquit,
            iam ponti vicinus erat divus Hieronymus, qui Reuchlinum hisce verbis compellabat: Salve,
            collega sanctissime. Datum est hoc mihi negotium, ut te exceptum deducam in consortium
            coelitum, quod tuis sanctissimis laboribus destinavit divina benignitas. Simulque vestem
            protulit, qua Reuchlinum induit. Tum ego: Dic, inquam, mihi, quo cultu, quave specie
            videbatur Hieronymus? Eratne tam senilis, quam illum pingunt: aut cucullam habebat, aut
            galerum ac pallium cardinalitium, aut leonem comitem? Ad haec ille: Nihil, inquit,
            istiusmodi. Species erat amoena, quae sic aetatem testabatur, ut nihil haberet
            squalloris, dignitatis plurimum. Quorsum autem illic opus erat comite leone, quem illi
            pictores adiunxerunt? Vestem gerebat ad talos usque demissam; crystallum diceres
            pellucidum. Eiusdem erat formae, quam Reuchlino tradidit. Tota undique picta erat
            linguis triplici colorum varietate. Quaedam pyropon prae se ferebant, nonnullae
            smaragdum, tertiae sapphirum. Pellucebant omnia, nec mediocrem gratiam addebat ordo.</p>
        </sp>
        <sp>
          <speaker>Po.</speaker>
          <p>Coniicio id fuisse insigne trium linguarum, quas calluerunt.</p>
        </sp>
        <sp>
          <speaker>Br.</speaker>
          <p>Non est dubium. Nam et fimbriae, ut aiebat, trium linguarum literis triplici colore
            distinctis visebantur inscriptae.</p>
        </sp>
        <sp>
          <speaker>Po.</speaker>
          <p>Num incomitatus aderat Hieronymus?</p>
        </sp>
        <sp>
          <speaker>Br.</speaker>
          <p>Incomitatus, inquis? Totus ille campus obsidebatur myriadibus Geniorum; nec aliter
            oppleverant a&#235;rem totum, quam videmus in solis radiis volitare minuta
            corpuscula, quae vocant <foreign
              xml:lang="grc">ἄτομα</foreign>, si tamen a re tam humili huc ducenda est comparatio.
            Neque coelum videre licuisset, neque campum, nisi pellucerent omnia.</p>
        </sp>
        <sp>
          <speaker>Po.</speaker>
          <p>Euge, Reuchlino gratulor. Quid deinde factum est?</p>
        </sp>
        <sp>
          <speaker>Br.</speaker>
          <p>Hieronymus, inquit, honoris gratia complexus dextrum Reuchlinum, deduxit in medium
            pratum. Ibi collis erat in medio prominens. In huius vertice uterque alterum blando
            osculo complexus est. Atque interea vasto hiatu coelum superne diduxit sese; maiestatem
            quandam inenarrabilem exhibens, sic ut ad eam speciem cetera paene sorderent, quae tamen
            antea videbantur esse mirifica.</p>
        </sp>
        <sp>
          <speaker>Po.</speaker>
          <p>Non possis aliquam imaginem nobis depingere?</p>
        </sp>
        <sp>
          <speaker>Br.</speaker>
          <p>Qui possim ego, qui non vidi? Is qui vidit, negavit se ullis vocibus vel somnium rei
            posse depingere: tantum hoc aiebat, se vel millies mori paratum, si liceat iterum eo
            spectaculo quamlibet exiguo momento frui.</p>
        </sp>
        <sp>
          <speaker>Po.</speaker>
          <p>Quid tandem?</p>
        </sp>
        <sp>
          <speaker>Br.</speaker>
          <p>Ex hiatu coeli demissa est ingens columna igne pellucido, sed amoeno: per eam in
            complexu duae sanctissimae animae subvectae sunt in coelum, choris angelicis tanta
            melodia delinientibus omnia, ut Franciscanus neget, se unquam eius voluptatis meminisse
            posse, quin erumpant lacrymae. Secuta est mira fragrantia. Ubi somnus reliquit hominem,
            si tamen ille somnus dicendus est, erat dementi similis; non credebat, sese esse in
            cellula sua; requirebat pontem ac pratum suum; nec aliud loqui nec aliud cogitare
            poterat. Seniores eius collegii, ubi senserunt rem non esse fabulosam, (nam compertum
            est, eadem hora terris excessisse Reuchlinum, qua visio viro illi sanctissimo apparuit;)
            concordibus animis egerunt gratias Deo, qui benefacta piorum praemiis amplissimis
            remuneratur.</p>
        </sp>
        <sp>
          <speaker>Po.</speaker>
          <p>Quid igitur superest, nisi ut sanctissimi viri nomen adscribamus calendario
          sanctorum?</p>
        </sp>
        <sp>
          <speaker>Br.</speaker>
          <p>Id ego facturus eram, etiam si nihil tale vidisset Franciscanus: et quidem aureis
            literis, proxime divum Hieronymum.</p>
        </sp>
        <sp>
          <speaker>Po.</speaker>
          <p>Emoriar, nisi idem facturus sum in codice meo.</p>
        </sp>
        <sp>
          <speaker>Br.</speaker>
          <p>Quin et in meo larario stabit aureus inter divos selectos.</p>
        </sp>
        <sp>
          <speaker>Po.</speaker>
          <p>Stabit et in meo vel gemmeus, si suppetat animo facultas.</p>
        </sp>
        <sp>
          <speaker>Br.</speaker>
          <p>Ponetur et in bibliotheca Hieronymo proximus.</p>
        </sp>
        <sp>
          <speaker>Po.</speaker>
          <p>Addetur et meae.</p>
        </sp>
        <sp>
          <speaker>Br.</speaker>
          <p>Imo si grati volent esse, idem facient omnes, qui colunt et amant linguas ac bonas
            literas, praesertim sacras.</p>
        </sp>
        <sp>
          <speaker>Po.</speaker>
          <p>Dignus est videlicet. Sed nihil te movet ille scrupulus, quod nondum relatus est in
            numerum divorum auctoritate Romani Pontificis?</p>
        </sp>
        <sp>
          <speaker>Br.</speaker>
          <p>Quis canonizavit (sic enim vocant) divum Hieronymum? quis Paulum? quis Virginem matrem?
            Utrorum memoria sanctior apud pios omnes? horum quos insignis pietas, quos ingenii,
            vitaeque monumenta commendant affectibus omnium; an Catharinae Senensis, quam in divarum
            numerum retulisse fertur Pius, eius nominis secundus, in gratiam ordinis et urbis?</p>
        </sp>
        <sp>
          <speaker>Po.</speaker>
          <p>Vera praedicas. Ille demum verus cultus est, qui sponte coelo dignis meritis
            defunctorum exhibetur, quorum beneficia perpetuo sentiuntur.</p>
        </sp>
        <sp>
          <speaker>Br.</speaker>
          <p>Quid igitur! Putas tu huius viri mortem deplorandam? Diu vixit, si quid ea res facit ad
            felicitatem hominis. Reliquit nunquam intermoritura virtutis suae monumenta. Benefactis
            consecravit nomen suum immortalitati. Nunc exemptus malis coelo fruitur, et cum
            Hieronymo confabulatur.</p>
        </sp>
        <sp>
          <speaker>Po.</speaker>
          <p>At multa passus est in vita.</p>
        </sp>
        <sp>
          <speaker>Br.</speaker>
          <p>Sed plura passus est divus Hieronymus. Felicitas est, ob bona pati a malis.</p>
        </sp>
        <sp>
          <speaker>Po.</speaker>
          <p>Fateor certe: ob optima a pessimis multa perpessus est Hieronymus.</p>
        </sp>
        <sp>
          <speaker>Br.</speaker>
          <p>Quod olim fecit Satanas per Scribas et Pharisaeos in Dominum Iesum, hoc et nunc facit
            per Pharisaicos quosdam in optimos quosque viros, ac de genere mortalium suis vigiliis
            bene merentes. Nunc ille metit optimam messem pro semente, quam fecit. Interim nostrae
            partes erunt, illius memoriam habere sacrosanctam; illius nomen ferre laudibus; ac
            subinde illum salutare verbis huiusmodi:<emph>O sancta anima, sis felix linguis, sis
              felix linguarum cultoribus, faveto linguis sanctis, perdito malas linguas, infectas
              veneno gehennae.</emph>
          </p>
        </sp>
        <sp>
          <speaker>Po.</speaker>
          <p>Ita faciam; ac sedulo praedicabo ceteris, ut idem faciant. At non dubito, multos
            futuros, qui precatiunculam aliquam desiderent, quandoquidem hoc receptum, qua
            sanctissimi herois memoriam celebrent.</p>
        </sp>
        <sp>
          <speaker>Br.</speaker>
          <p>Hoc dicis, quod isti Collectam appellant?</p>
        </sp>
        <sp>
          <speaker>Po.</speaker>
          <p>Scilicet.</p>
        </sp>
        <sp>
          <speaker>Br.</speaker>
          <p>Hanc paraveram et ante mortem.</p>
        </sp>
        <sp>
          <speaker>Po.</speaker>
          <p>Recita, quaeso.</p>
        </sp>
        <sp>
          <speaker>Br.</speaker>
          <p>
            <emph>Amator humani generis Deus, qui donum linguarum, quo quondam Apostolos tuos ad
              Evangelii praedicationem per Spiritum tuum sanctum coelitus instruxeras, per electum
              famulum tuum Ioannem Reuchlinum mundo renovasti: da, ut omnibus linguis omnes ubique
              praedicent gloriam filii tui Iesu, ut confundas linguas pseudoapostolorum, qui
              coniurati substruunt impiam turrim Babel, tuam gloriam obscurare conantes, dum suam
              student attollere: quum uni tibi debeatur omnis gloria, cum Iesu Filio tuo, Domino
              nostro, et Spiritu sancto, in aeterna saecula, Amen.</emph>
          </p>
        </sp>
        <sp>
          <speaker>Po.</speaker>
          <p>Elegans profecto et pia precatio: dispeream nisi mihi quotidie dicetur. Et nunc
            occursum mihi felicem duco, qui rem tam laetam ex te didicerim.</p>
        </sp>
        <sp>
          <speaker>Br.</speaker>
          <p>Isto gaudio diu fruere, ac vale.</p>
        </sp>
        <sp>
          <speaker>Po.</speaker>
          <p>Vale tu quoque.</p>
        </sp>
        <sp>
          <speaker>Br.</speaker>
          <p>Valebo, sed non coquus</p>
        </sp>
      </div>
      <div
        n="18"
        type="colloquium">
        <head>Proci et puellae</head>
        <p>Personae</p>
        <castList>
          <castItem>Pamphilus</castItem>
          <castItem>Maria</castItem>
        </castList>
        <sp>
          <speaker>Pa.</speaker>
          <p>Salve crudelis, salve ferrea, salve adamantina.</p>
        </sp>
        <sp>
          <speaker>Ma.</speaker>
          <p>Salve tandem et tu Pamphile, quoties et quantum voles, et quocunque libet nomine. Sed
            interim mihi videris oblitus nominis mei; Maria vocor.</p>
        </sp>
        <sp>
          <speaker>Pa.</speaker>
          <p>At Martiam dici oportuit.</p>
        </sp>
        <sp>
          <speaker>Ma.</speaker>
          <p>Quid ita, quaeso? Quid mihi cum Marte?</p>
        </sp>
        <sp>
          <speaker>Pa.</speaker>
          <p>Quia quemadmodum illi deo pro ludo est, homines interficere, ita et tibi: nisi quod tu
            Marte crudelior occidis etiam amantem.</p>
        </sp>
        <sp>
          <speaker>Ma.</speaker>
          <p>Bona verba. Ubinam strages ista mortalium, quos ego occidi? Ubi sanguis
          interfectorum?</p>
        </sp>
        <sp>
          <speaker>Pa.</speaker>
          <p>Unum cadaver vides exanime, si modo me vides.</p>
        </sp>
        <sp>
          <speaker>Ma.</speaker>
          <p>Quid ego audio? Mortuus loqueris, et obambulas? utinam mihi nunquam occurrant umbrae
            formidabiliores!</p>
        </sp>
        <sp>
          <speaker>Pa.</speaker>
          <p>Ludis tu quidem; tamen interim miserum exanimas, et crudelius occidis, quam si
            confoderes telo. Nunc longo cruciatu excarnificor miser.</p>
        </sp>
        <sp>
          <speaker>Ma.</speaker>
          <p>Eho, dic, quot gravidae ad tuum occursum abortierunt?</p>
        </sp>
        <sp>
          <speaker>Pa.</speaker>
          <p>Atqui pallor arguit exsanguem magis, quam ulla sit umbra.</p>
        </sp>
        <sp>
          <speaker>Ma.</speaker>
          <p>Atqui iste pallor tinctus est viola. Sic palles ut cerasus maturescens, aut uva
            purpurascens.</p>
        </sp>
        <sp>
          <speaker>Pa.</speaker>
          <p>Satis procaciter rides miserum.</p>
        </sp>
        <sp>
          <speaker>Ma.</speaker>
          <p>Atqui si mihi non credis, admove speculum.</p>
        </sp>
        <sp>
          <speaker>Pa.</speaker>
          <p>Non optarim aliud speculum; nec arbitror esse clarius ullum, quam in quo me nunc
            contemplor.</p>
        </sp>
        <sp>
          <speaker>Ma.</speaker>
          <p>Quod speculum mihi narras?</p>
        </sp>
        <sp>
          <speaker>Pa.</speaker>
          <p>Oculos tuos.</p>
        </sp>
        <sp>
          <speaker>Ma.</speaker>
          <p>Argutator, ut semper, tui similis es! Sed unde doces esse exanimem te? An cibum capiunt
            umbrae?</p>
        </sp>
        <sp>
          <speaker>Pa.</speaker>
          <p>Capiunt, sed insipidum, qualem ego.</p>
        </sp>
        <sp>
          <speaker>Ma.</speaker>
          <p>Quibus igitur vescuntur?</p>
        </sp>
        <sp>
          <speaker>Pa.</speaker>
          <p>Malvis, porris, et lupinis.</p>
        </sp>
        <sp>
          <speaker>Ma.</speaker>
          <p>Atqui tu non abstines a capis et perdicibus.</p>
        </sp>
        <sp>
          <speaker>Pa.</speaker>
          <p>Verum; sed interim nihilo plus sapiunt palato meo, quam si malvis vescerer, aut betis
            absque pipere, vino et aceto.</p>
        </sp>
        <sp>
          <speaker>Ma.</speaker>
          <p>O te miserum! et tamen interim obesulus es. An et loquuntur exanimes?</p>
        </sp>
        <sp>
          <speaker>Pa.</speaker>
          <p>Sic ut ego, voce perquam exili.</p>
        </sp>
        <sp>
          <speaker>Ma.</speaker>
          <p>Atqui nuper quum audirem te conviciantem rivali tuo, vox non erat admodum exilis. Sed
            obsecro te, num etiam ambulant umbrae? num vestiuntur? num dormiunt?</p>
        </sp>
        <sp>
          <speaker>Pa.</speaker>
          <p>Etiam coeunt, sed suo more.</p>
        </sp>
        <sp>
          <speaker>Ma.</speaker>
          <p>Nae tu suavis nugator es.</p>
        </sp>
        <sp>
          <speaker>Pa.</speaker>
          <p>Sed quid dices, si argumentis Achilleis evincam, et me esse mortuum et te esse
            homicidam?</p>
        </sp>
        <sp>
          <speaker>Ma.</speaker>
          <p>Absit omen, Pamphile: sed aggredere sophisma.</p>
        </sp>
        <sp>
          <speaker>Pa.</speaker>
          <p>Primum illud mihi donabis, opinor, mortem nihil aliud esse, quam abductionem animae a
            corpore.</p>
        </sp>
        <sp>
          <speaker>Ma.</speaker>
          <p>Largior.</p>
        </sp>
        <sp>
          <speaker>Pa.</speaker>
          <p>Sed ita, ut ne reposcas, quod dederis.</p>
        </sp>
        <sp>
          <speaker>Ma.</speaker>
          <p>Non fiet.</p>
        </sp>
        <sp>
          <speaker>Pa.</speaker>
          <p>Tum haud inficiaberis, eum qui alteri adimit animam, homicidam esse.</p>
        </sp>
        <sp>
          <speaker>Ma.</speaker>
          <p>Accedo.</p>
        </sp>
        <sp>
          <speaker>Pa.</speaker>
          <p>Concedes et illud, quod, a gravissimis auctoribus dictum, tot seculorum suffragiis
            comprobatum est, animam hominis non illic esse ubi animat, sed ubi amat.</p>
        </sp>
        <sp>
          <speaker>Ma.</speaker>
          <p>Istuc explana crassius: non enim satis assequor, quid velis.</p>
        </sp>
        <sp>
          <speaker>Pa.</speaker>
          <p>Et hoc sum infelicior, quod istuc non aeque sentis atque ego.</p>
        </sp>
        <sp>
          <speaker>Ma.</speaker>
          <p>Fac ut sentiam.</p>
        </sp>
        <sp>
          <speaker>Pa.</speaker>
          <p>Eadem opera fac ut sentiat adamas.</p>
        </sp>
        <sp>
          <speaker>Ma.</speaker>
          <p>Equidem puella sum, non lapis.</p>
        </sp>
        <sp>
          <speaker>Pa.</speaker>
          <p>Verum: sed adamante durior.</p>
        </sp>
        <sp>
          <speaker>Ma.</speaker>
          <p>Sed perge colligere.</p>
        </sp>
        <sp>
          <speaker>Pa.</speaker>
          <p>Qui corripiuntur afflatu divino, nec audiunt, nec vident, nec olfaciunt, nec sentiunt,
            etiamsi occidas.</p>
        </sp>
        <sp>
          <speaker>Ma.</speaker>
          <p>Audivi sane.</p>
        </sp>
        <sp>
          <speaker>Pa.</speaker>
          <p>Quid coniectas esse in caussa?</p>
        </sp>
        <sp>
          <speaker>Ma.</speaker>
          <p>Dic tu, philosophe.</p>
        </sp>
        <sp>
          <speaker>Pa.</speaker>
          <p>Nimirum quoniam animus est in coelis, ubi habet quod vehementer amat, et abest a
            corpore.</p>
        </sp>
        <sp>
          <speaker>Ma.</speaker>
          <p>Quid tum postea?</p>
        </sp>
        <sp>
          <speaker>Pa.</speaker>
          <p>Quid tum, dura? Illud consequitur, et me esse mortuum, et te esse homicidam.</p>
        </sp>
        <sp>
          <speaker>Ma.</speaker>
          <p>Ubi est igitur anima tua?</p>
        </sp>
        <sp>
          <speaker>Pa.</speaker>
          <p>Illic ubi amat.</p>
        </sp>
        <sp>
          <speaker>Ma.</speaker>
          <p>Quis autem ademit tibi animam? quid suspiras? Dic libere, dices impune.</p>
        </sp>
        <sp>
          <speaker>Pa.</speaker>
          <p>Crudelissima quaedam puella, quam ego tamen ne mortuus quidem odisse possum.</p>
        </sp>
        <sp>
          <speaker>Ma.</speaker>
          <p>Humanum ingenium. Sed cur illi vicissim non adimis suam animam, par pari, quod aiunt,
            referens?</p>
        </sp>
        <sp>
          <speaker>Pa.</speaker>
          <p>Nihil me felicius, si quidem liceat facere permutationem, sic ut illius animus vicissim
            demigret in pectus meum, quemadmodum meus animus totus demigravit in corpus illius.</p>
        </sp>
        <sp>
          <speaker>Ma.</speaker>
          <p>At licetne mihi tecum vicissim sophistam agere?</p>
        </sp>
        <sp>
          <speaker>Pa.</speaker>
          <p>Sophistriam.</p>
        </sp>
        <sp>
          <speaker>Ma.</speaker>
          <p>Num fieri potest, ut idem corpus sit animatum, et exanime?</p>
        </sp>
        <sp>
          <speaker>Pa.</speaker>
          <p>Non eodem quidem tempore.</p>
        </sp>
        <sp>
          <speaker>Ma.</speaker>
          <p>Quum abest anima, tum mortuum est corpus?</p>
        </sp>
        <sp>
          <speaker>Pa.</speaker>
          <p>Est.</p>
        </sp>
        <sp>
          <speaker>Ma.</speaker>
          <p>Nec animat, nisi quum adest?</p>
        </sp>
        <sp>
          <speaker>Pa.</speaker>
          <p>Esto sane.</p>
        </sp>
        <sp>
          <speaker>Ma.</speaker>
          <p>Qui fit igitur, ut, quum ibi sit, ubi amat, animet tamen corpus, unde demigravit? Quod
            si animat, etiam quum amat alibi, quomodo vocatur exanime corpus, quod animatum est?</p>
        </sp>
        <sp>
          <speaker>Pa.</speaker>
          <p>Argutare tu quidem satis sophistice; sed me talibus pedicis non capies. Anima, quae
            moderatur utcunque corpus animantis, improprie dicitur anima, quum revera sint tenues
            quaedam animae reliquiae; non aliter quam odor rosarum manet in manu, etiam rosa
            submota.</p>
        </sp>
        <sp>
          <speaker>Ma.</speaker>
          <p>Difficile est, ut video, vulpem capere laqueo. Sed illud responde: Nonne agit, qui
            occidit?</p>
        </sp>
        <sp>
          <speaker>Pa.</speaker>
          <p>Maxime.</p>
        </sp>
        <sp>
          <speaker>Ma.</speaker>
          <p>Et patitur, qui occiditur?</p>
        </sp>
        <sp>
          <speaker>Pa.</speaker>
          <p>Scilicet.</p>
        </sp>
        <sp>
          <speaker>Ma.</speaker>
          <p>Qui fit igitur, ut, quum qui amat, agat, quae amatur, patiatur, occidere dicatur, quae
            amatur, quum amans potius occidat seipsum?</p>
        </sp>
        <sp>
          <speaker>Pa.</speaker>
          <p>Imo contra; qui amat patitur: quae amatur, agit.</p>
        </sp>
        <sp>
          <speaker>Ma.</speaker>
          <p>Istuc nunquam evinces apud Areopagitas Grammaticos.</p>
        </sp>
        <sp>
          <speaker>Pa.</speaker>
          <p>At evincam apud Amphictyones Dialecticos.</p>
        </sp>
        <sp>
          <speaker>Ma.</speaker>
          <p>Verum ne graveris et illud respondere. Volens amas, an nolens?</p>
        </sp>
        <sp>
          <speaker>Pa.</speaker>
          <p>Volens.</p>
        </sp>
        <sp>
          <speaker>Ma.</speaker>
          <p>Quum igitur liberum sit non amare, videtur homicida, quisquis amat; praeterque ius
            accusat puellam.</p>
        </sp>
        <sp>
          <speaker>Pa.</speaker>
          <p>Atqui puella non ideo occidit quod amatur, sed quod non amat mutuum. Occidit autem;
            quisquis servare potest, nec servat.</p>
        </sp>
        <sp>
          <speaker>Ma.</speaker>
          <p>Quid si iuvenis amet inconcessa, hoc est, uxorem alienam, aut virginem Vestalem? num
            illa amabit mutuum, ut servet amantem?</p>
        </sp>
        <sp>
          <speaker>Pa.</speaker>
          <p>Sed hic iuvenis amat, quod amare fas piumque est, atque etiam aequum et bonum, et tamen
            occiditur. Quod si leve est homicidii crimen, et veneficii ream peragam.</p>
        </sp>
        <sp>
          <speaker>Ma.</speaker>
          <p>Istuc prohibeant superi. An Circen quampiam ex me facies?</p>
        </sp>
        <sp>
          <speaker>Pa.</speaker>
          <p>Aliquid et ista crudelius. Nam porcus aut ursus esse malim, quam id quod nunc sum,
            exanimis.</p>
        </sp>
        <sp>
          <speaker>Ma.</speaker>
          <p>Quo tandem veneficii genere perdo homines?</p>
        </sp>
        <sp>
          <speaker>Pa.</speaker>
          <p>Fascino.</p>
        </sp>
        <sp>
          <speaker>Ma.</speaker>
          <p>An igitur vis, ut posthac abs te deflectam noxios oculos?</p>
        </sp>
        <sp>
          <speaker>Pa.</speaker>
          <p>Bona verba. Imo magis afflecte.</p>
        </sp>
        <sp>
          <speaker>Ma.</speaker>
          <p>Si mihi sunt oculi fascinatores, qui fit, ut non contabescant et ceteri, quos obtueor?
            Itaque suspicor fascinum istud esse in tuis oculis, non in meis.</p>
        </sp>
        <sp>
          <speaker>Pa.</speaker>
          <p>Non sat tibi erat iugulare Pamphilum, ni insultes insuper?</p>
        </sp>
        <sp>
          <speaker>Ma.</speaker>
          <p>O lepidum mortuum! Sed quando parabuntur exsequiae?</p>
        </sp>
        <sp>
          <speaker>Pa.</speaker>
          <p>Opinione tua celerius, ni tu succurras.</p>
        </sp>
        <sp>
          <speaker>Ma.</speaker>
          <p>Egon' rem tantam possum?</p>
        </sp>
        <sp>
          <speaker>Pa.</speaker>
          <p>Potes vel mortuum ad vitam revocare, idque minimo negotio.</p>
        </sp>
        <sp>
          <speaker>Ma.</speaker>
          <p>Si quis mihi porrigat panacen.</p>
        </sp>
        <sp>
          <speaker>Pa.</speaker>
          <p>Nihil opus herbis; tantum redama. Quid autem facilius, imo quid aequius? Non aliter
            absolveris ab homicidii crimine.</p>
        </sp>
        <sp>
          <speaker>Ma.</speaker>
          <p>Apud quod tribunal peragar rea? Areopagitarum?</p>
        </sp>
        <sp>
          <speaker>Pa.</speaker>
          <p>Non; sed apud tribunal Veneris.</p>
        </sp>
        <sp>
          <speaker>Ma.</speaker>
          <p>Aiunt deam esse placabilem.</p>
        </sp>
        <sp>
          <speaker>Pa.</speaker>
          <p>Imo nullius ira perinde formidabilis.</p>
        </sp>
        <sp>
          <speaker>Ma.</speaker>
          <p>Habet fulmen?</p>
        </sp>
        <sp>
          <speaker>Pa.</speaker>
          <p>Non.</p>
        </sp>
        <sp>
          <speaker>Ma.</speaker>
          <p>Habet tridentem?</p>
        </sp>
        <sp>
          <speaker>Pa.</speaker>
          <p>Nequaquam.</p>
        </sp>
        <sp>
          <speaker>Ma.</speaker>
          <p>Habet hastam?</p>
        </sp>
        <sp>
          <speaker>Pa.</speaker>
          <p>Minime, sed est dea maris.</p>
        </sp>
        <sp>
          <speaker>Ma.</speaker>
          <p>Non navigo.</p>
        </sp>
        <sp>
          <speaker>Pa.</speaker>
          <p>Sed habet puerum.</p>
        </sp>
        <sp>
          <speaker>Ma.</speaker>
          <p>Non est formidabilis aetas.</p>
        </sp>
        <sp>
          <speaker>Pa.</speaker>
          <p>Vindicem ac pervicacem.</p>
        </sp>
        <sp>
          <speaker>Ma.</speaker>
          <p>Quid is mihi faciet?</p>
        </sp>
        <sp>
          <speaker>Pa.</speaker>
          <p>Quid faciet? Prohibeant omnes superi. Nolim enim illi malum ominari, cui bene volo.</p>
        </sp>
        <sp>
          <speaker>Ma.</speaker>
          <p>Tamen effare; nulla mihi superstitio est.</p>
        </sp>
        <sp>
          <speaker>Pa.</speaker>
          <p>Dicam ergo. Si hunc spreveris amantem non omnino mutuo indignum amore, nisi fallor,
            ille fortasse iussu matris immittet tibi pessimo veneno tinctum iaculum, ut in sordidum
            aliquem depereas, qui te tamen non redamet.</p>
        </sp>
        <sp>
          <speaker>Ma.</speaker>
          <p>Supplicium narras abominandum. Ego sane vel mori praeoptarim, quam perdite amare
            deformem, nec amore mutuo respondentem.</p>
        </sp>
        <sp>
          <speaker>Pa.</speaker>
          <p>Atqui nuper huius mali fuit exemplum insigniter editum in puellam quandam.</p>
        </sp>
        <sp>
          <speaker>Ma.</speaker>
          <p>Ubi locorum?</p>
        </sp>
        <sp>
          <speaker>Pa.</speaker>
          <p>Aureliae.</p>
        </sp>
        <sp>
          <speaker>Ma.</speaker>
          <p>Quot anni sunt?</p>
        </sp>
        <sp>
          <speaker>Pa.</speaker>
          <p>Quot anni? vix sunt menses decem.</p>
        </sp>
        <sp>
          <speaker>Ma.</speaker>
          <p>Puellae quod erat nomen? Quid haeres?</p>
        </sp>
        <sp>
          <speaker>Pa.</speaker>
          <p>Nihil; novi tanquam te.</p>
        </sp>
        <sp>
          <speaker>Ma.</speaker>
          <p>Quin igitur edis nomen?</p>
        </sp>
        <sp>
          <speaker>Pa.</speaker>
          <p>Quia non placet omen. Utinam alio quovis nomine dicta fuisset. Idem habebat nomen quod
            tu.</p>
        </sp>
        <sp>
          <speaker>Ma.</speaker>
          <p>Pater quis erat?</p>
        </sp>
        <sp>
          <speaker>Pa.</speaker>
          <p>Vivit adhuc inter iureconsultos praecipui nominis, re splendida.</p>
        </sp>
        <sp>
          <speaker>Ma.</speaker>
          <p>Adde nomen.</p>
        </sp>
        <sp>
          <speaker>Pa.</speaker>
          <p>Mauritius.</p>
        </sp>
        <sp>
          <speaker>Ma.</speaker>
          <p>Cognomen.</p>
        </sp>
        <sp>
          <speaker>Pa.</speaker>
          <p>Aglaius.</p>
        </sp>
        <sp>
          <speaker>Ma.</speaker>
          <p>Vivitne mater?</p>
        </sp>
        <sp>
          <speaker>Pa.</speaker>
          <p>Nuper reliquit superos.</p>
        </sp>
        <sp>
          <speaker>Ma.</speaker>
          <p>Quo morbo periit?</p>
        </sp>
        <sp>
          <speaker>Pa.</speaker>
          <p>Quo morbo rogas? moerore. Et pater, tametsi vir cum primis fortis, periclitabatur.</p>
        </sp>
        <sp>
          <speaker>Ma.</speaker>
          <p>Licetne scire matris quoque nomen?</p>
        </sp>
        <sp>
          <speaker>Pa.</speaker>
          <p>Maxime. Sophronam nemo non novit. Sed quid sibi vult ista percunctatio? An me putas
            apologum comminisci?</p>
        </sp>
        <sp>
          <speaker>Ma.</speaker>
          <p>Egone de te suspicarer hoc? Haec suspicio pronior est in sexum nostrum. Sed narra, quid
            acciderit puellae.</p>
        </sp>
        <sp>
          <speaker>Pa.</speaker>
          <p>Puella erat honesto loco nata, ut dixi, re lauta, forma perquam eleganti: qui multis?
            digna principe marito. Huius nuptias ambiebat procus quidam illi non dissimilis.</p>
        </sp>
        <sp>
          <speaker>Ma.</speaker>
          <p>Quo nomine?</p>
        </sp>
        <sp>
          <speaker>Pa.</speaker>
          <p>Hei mihi, offendor omine; Pamphilus et ille dictus est. Illa nihil non tentantem
            pertinacissime sprevit. Iuvenis dolore contabuit. Nec ita multo post illa deperire
            coepit in quendam, simium verius quam hominem.</p>
        </sp>
        <sp>
          <speaker>Ma.</speaker>
          <p>Quid ais?</p>
        </sp>
        <sp>
          <speaker>Pa.</speaker>
          <p>Adeo perdite, ut satis dici non queat.</p>
        </sp>
        <sp>
          <speaker>Ma.</speaker>
          <p>Tam elegans puella tam deformem?</p>
        </sp>
        <sp>
          <speaker>Pa.</speaker>
          <p>Vertice acuminato, raro capillitio, eoque lacero et impexo, furfure ac lendibus
            oppleto: pleramque cranii cutem nudaverat alopecia; oculis refugis, naribus simis ac
            sursum hiantibus, ore sparso, dentibus putridis, balbutiente lingua, mento scabioso;
            scapulas deformabat gibbus; venter prominulus, crura vara.</p>
        </sp>
        <sp>
          <speaker>Ma.</speaker>
          <p>Thersiten quempiam mihi depingis.</p>
        </sp>
        <sp>
          <speaker>Pa.</speaker>
          <p>Imo aiunt, illi non fuisse nisi unam auriculam.</p>
        </sp>
        <sp>
          <speaker>Ma.</speaker>
          <p>Altera perierat illi fortasse in bello.</p>
        </sp>
        <sp>
          <speaker>Pa.</speaker>
          <p>Imo in pace.</p>
        </sp>
        <sp>
          <speaker>Ma.</speaker>
          <p>Quis hoc ausus est?</p>
        </sp>
        <sp>
          <speaker>Pa.</speaker>
          <p>Dionysius carnifex.</p>
        </sp>
        <sp>
          <speaker>Ma.</speaker>
          <p>Fortasse formae infelicitatem pensabat res ampla domi?</p>
        </sp>
        <sp>
          <speaker>Pa.</speaker>
          <p>Imo decoxerat, ac plus quam animam debebat. Cum hoc marito tam insignis puella nunc
            degit aetatem, ac subinde vapulat.</p>
        </sp>
        <sp>
          <speaker>Ma.</speaker>
          <p>Rem miseram narras.</p>
        </sp>
        <sp>
          <speaker>Pa.</speaker>
          <p>Sed veram. Sic visum est Nemesi iuvenis spreti contumeliam ulcisci.</p>
        </sp>
        <sp>
          <speaker>Ma.</speaker>
          <p>Ego citius optarem exstingui fulmine, quam talem ferre maritum.</p>
        </sp>
        <sp>
          <speaker>Pa.</speaker>
          <p>Ergo ne provoca Nemesim, et amantem redama.</p>
        </sp>
        <sp>
          <speaker>Ma.</speaker>
          <p>Si quidem istuc satis est, redamo.</p>
        </sp>
        <sp>
          <speaker>Pa.</speaker>
          <p>Sed optarim istum amorem esse perpetuum ac proprium: coniugem ambio, non amicam.</p>
        </sp>
        <sp>
          <speaker>Ma.</speaker>
          <p>Neque me id fugit; sed diu deliberandum est in eo, quod semel coeptum rescindi non
            potest.</p>
        </sp>
        <sp>
          <speaker>Pa.</speaker>
          <p>Apud me quidem nimium diu deliberatum est.</p>
        </sp>
        <sp>
          <speaker>Ma.</speaker>
          <p>Vide autem, ne tibi imponat amor, non optimus consultor. Nam caecum esse ferunt.</p>
        </sp>
        <sp>
          <speaker>Pa.</speaker>
          <p>Sed oculatus est, qui ex iudicio nascitur. Non ideo mihi talis videris, quod amem te;
            sed ideo te amo, quod talem te conspexerim.</p>
        </sp>
        <sp>
          <speaker>Ma.</speaker>
          <p>At vide, ne non satis me perspectam habeas. Si calceum induisses, tum demum sentires,
            qua parte te urgeret.</p>
        </sp>
        <sp>
          <speaker>Pa.</speaker>
          <p>Iacienda est alea; quanquam ego multis auguriis colligo rem melius cessuram.</p>
        </sp>
        <sp>
          <speaker>Ma.</speaker>
          <p>Etiam augur es?</p>
        </sp>
        <sp>
          <speaker>Pa.</speaker>
          <p>Sum.</p>
        </sp>
        <sp>
          <speaker>Ma.</speaker>
          <p>Quibus igitur auguriis colligis? An volavit noctua?</p>
        </sp>
        <sp>
          <speaker>Pa.</speaker>
          <p>Illa volat stultis.</p>
        </sp>
        <sp>
          <speaker>Ma.</speaker>
          <p>An a dextris advolavit iugum columbarum?</p>
        </sp>
        <sp>
          <speaker>Pa.</speaker>
          <p>Nihil istiusmodi. Sed mihi iam annis aliquot perspecta est probitas tuorum parentum: ea
            primum avis est non pessima, e bonis prognatam esse. Neque me clam est, quam salubribus
            monitis, quam sanctis exemplis apud hos sis instituta. Et plus est bene institui, quam
            bene nasci. Habes alterum augurium. Ad haec meis maioribus non omnino malis, ni fallor,
            iam olim cum tuis amicitia non vulgaris intercedit: quin et nos inter nos a teneris,
            quod aiunt, unguiculis noti sumus; nec male convenit geniis nostris. Iam aetas inter
            nos, res, dignitas, nobilitas, inter utriusque parentes paene paria sunt. Demum, quod
            est in amicitia praecipuum, tui mores mihi videntur non pessime quadrare ad meum
            ingenium. Potest enim per se praeclarum esse, quod tamen non sit aptum. Quam mei
            vicissim tuo congruant, nescio. Hae videlicet aves, mea lux, mihi promittunt fore inter
            nos felix, perpetuum ac laetum iucundumque connubium, modo ne tuus animus mali ominis
            cantionem nobis occinat.</p>
        </sp>
        <sp>
          <speaker>Ma.</speaker>
          <p>Quam cantilenam optas?</p>
        </sp>
        <sp>
          <speaker>Pa.</speaker>
          <p>Ego praecinam: Sum tuus; tu succine: Sum tua.</p>
        </sp>
        <sp>
          <speaker>Ma.</speaker>
          <p>Brevis quidem cantiuncula; sed longum habet epiphonema.</p>
        </sp>
        <sp>
          <speaker>Pa.</speaker>
          <p>Quid refert, quam longum, modo laetum?</p>
        </sp>
        <sp>
          <speaker>Ma.</speaker>
          <p>Adeo mihi es invisus, ut nolim te committere, cuius in posterum poeniteat.</p>
        </sp>
        <sp>
          <speaker>Pa.</speaker>
          <p>Desine male ominari.</p>
        </sp>
        <sp>
          <speaker>Ma.</speaker>
          <p>Fortassis alia tibi videbor, ubi morbus aut aetas hanc formam immutarit.</p>
        </sp>
        <sp>
          <speaker>Pa.</speaker>
          <p>Nec hoc corpus, o bona, semper erit aeque succulentum. Sed ego non contemplor tantum
            istud undique florens et elegans domicilium, hospitem magis adamo.</p>
        </sp>
        <sp>
          <speaker>Ma.</speaker>
          <p>Quem hospitem?</p>
        </sp>
        <sp>
          <speaker>Pa.</speaker>
          <p>Animum istum tuum, cuius decor semper cum aetate crescet.</p>
        </sp>
        <sp>
          <speaker>Ma.</speaker>
          <p>Nae tu plus quam Lynceus es, si istum perspicis per tot tectoria.</p>
        </sp>
        <sp>
          <speaker>Pa.</speaker>
          <p>Animum animo perspicio. Ad haec, in communibus liberis subinde repubescemus.</p>
        </sp>
        <sp>
          <speaker>Ma.</speaker>
          <p>Sed interim perit virginitas.</p>
        </sp>
        <sp>
          <speaker>Pa.</speaker>
          <p>Verum. Sed eho, dic mihi, si tibi esset elegans pomarium, optares illic nihil unquam
            gigni praeter flores: an malles, delapsis floribus, videre arbores maturis pomis
            gravidas?</p>
        </sp>
        <sp>
          <speaker>Ma.</speaker>
          <p>Ut argutatur!</p>
        </sp>
        <sp>
          <speaker>Pa.</speaker>
          <p>Saltem illud responde, utrum est elegantius spectaculum, vitis humi iacens et
            computrescens, an amplexa palum aut ulmum, eamque purpureis uvis degravans?</p>
        </sp>
        <sp>
          <speaker>Ma.</speaker>
          <p>Responde tu mihi vicissim, utrum spectaculum amoenius, rosa nitens et lactea in suo
            frutice, an decerpta digitis ac paullatim marcescens?</p>
        </sp>
        <sp>
          <speaker>Pa.</speaker>
          <p>Ego rosam existimo feliciorem, quae marcescit in hominis manu, delectans interim et
            oculos et nares, quam quae senescit in frutice: nam et illic futurum erat, ut
            marcesceret; quemadmodum felicius est vinum, quod bibitur antequam acescat. Quanquam non
            statim marcescit flos puellae, si nupserit: imo video, multas, quae ante nuptias
            pallebant, languebant, ac velut extabescebant, ex congressu viri sic enituisse, ut tum
            demum florere coeperint.</p>
        </sp>
        <sp>
          <speaker>Ma.</speaker>
          <p>Attamen favorabilis ac plausibilis apud omnes est virginitas.</p>
        </sp>
        <sp>
          <speaker>Pa.</speaker>
          <p>Elegans quidem res puella virgo: sed quid iuxta naturam prodigiosius anu virgine? Nisi
            matri tuae defluxisset flos ille, nos istum flosculum non haberemus. Quod si, ut spero,
            non sterile fuerit nostrum coniugium, pro una virgine multas dabimus.</p>
        </sp>
        <sp>
          <speaker>Ma.</speaker>
          <p>Attamen aiunt, rem Deo gratissimam esse castitatem.</p>
        </sp>
        <sp>
          <speaker>Pa.</speaker>
          <p>Et ideo castam puellam mihi cupio nubere, ut cum illa caste vivam. Magis erit animorum
            quam corporum coniugium. Gignemus Reipublicae, gignemus Christo. Quantulum aberit hoc
            matrimonium a virginitate? Et fortasse olim sic convivemus, quemadmodum vixit cum Maria
            Ioseph. Sed interim discemus virginitatem. Non enim statim pervenitur ad summum.</p>
        </sp>
        <sp>
          <speaker>Ma.</speaker>
          <p>Quid ego audio? Violanda virginitas, ut discatur?</p>
        </sp>
        <sp>
          <speaker>Pa.</speaker>
          <p>Quidni? Quemadmodum paulatim bibendo vinum parcius, discimus esse abstemii. Uter tibi
            videtur temperantior, qui in mediis deliciis accumbens abstinet, an qui semotus ab his,
            quae provocant intemperantiam?</p>
        </sp>
        <sp>
          <speaker>Ma.</speaker>
          <p>Arbitror eum fortius temperantem, quem parata copia non potest corrumpere.</p>
        </sp>
        <sp>
          <speaker>Pa.</speaker>
          <p>Utri verius debetur laus castitatis, eine qui semet exsecat, an qui membris integris,
            tamen abstinet a Venere?</p>
        </sp>
        <sp>
          <speaker>Ma.</speaker>
          <p>Equidem posteriori, meo calculo, tribuerim laudem castitatis, priori dementiam.</p>
        </sp>
        <sp>
          <speaker>Pa.</speaker>
          <p>An qui voto adstricti abiurant matrimonium, nonne quodam modo exsecant sese?</p>
        </sp>
        <sp>
          <speaker>Ma.</speaker>
          <p>Videtur.</p>
        </sp>
        <sp>
          <speaker>Pa.</speaker>
          <p>Iam non est virtus non coire.</p>
        </sp>
        <sp>
          <speaker>Ma.</speaker>
          <p>At non est?</p>
        </sp>
        <sp>
          <speaker>Pa.</speaker>
          <p>Sic accipe. Si per se virtus esset non coire, vitium esset coire. Nunc incidit, ut
            vitium sit non coire, coire virtus.</p>
        </sp>
        <sp>
          <speaker>Ma.</speaker>
          <p>Quando hoc incidit?</p>
        </sp>
        <sp>
          <speaker>Pa.</speaker>
          <p>Quoties ab uxore ius suum petit maritus, praesertim si prolis amore quaerit
          complexum.</p>
        </sp>
        <sp>
          <speaker>Ma.</speaker>
          <p>Quid si lasciviat? non est fas negari?</p>
        </sp>
        <sp>
          <speaker>Pa.</speaker>
          <p>Fas est monere, vel rogare potius blandius, ut temperet: pernegare instanti, fas non
            est. Quanquam hac quidem in parte raras audio querelas maritorum de suis uxoribus.</p>
        </sp>
        <sp>
          <speaker>Ma.</speaker>
          <p>At dulcis est libertas.</p>
        </sp>
        <sp>
          <speaker>Pa.</speaker>
          <p>Imo gravis est sarcina virginitas. Ego tibi rex ero, tu mihi regina: imperabimus
            familiae nostro arbitratu: an tibi videtur ista esse servitus?</p>
        </sp>
        <sp>
          <speaker>Ma.</speaker>
          <p>Vulgus coniugium capistrum vocat.</p>
        </sp>
        <sp>
          <speaker>Pa.</speaker>
          <p>Sed ipsi vero capistro digni sunt, qui sic vocant. Dic mihi, quaeso, an non animus tuus
            est alligatus corpori?</p>
        </sp>
        <sp>
          <speaker>Ma.</speaker>
          <p>Videtur.</p>
        </sp>
        <sp>
          <speaker>Pa.</speaker>
          <p>Non aliter quam avicula caveae. Et tamen consule illum, an cupiat esse liber. Negabit,
            opinor. Quam ob rem? Quia libenter est alligatus.</p>
        </sp>
        <sp>
          <speaker>Ma.</speaker>
          <p>Res est utrinque modica.</p>
        </sp>
        <sp>
          <speaker>Pa.</speaker>
          <p>Tanto tutior. Eam tu domi augebis parsimonia, quae non sine caussa dicta est magnum
            vectigal; ego foris industria.</p>
        </sp>
        <sp>
          <speaker>Ma.</speaker>
          <p>Innumeras curas secum adferunt liberi.</p>
        </sp>
        <sp>
          <speaker>Pa.</speaker>
          <p>Sed iidem innumeras voluptates, ac saepenumero multo cum foenore reponunt parentibus
            officium.</p>
        </sp>
        <sp>
          <speaker>Ma.</speaker>
          <p>Misera quaedam res est orbitas.</p>
        </sp>
        <sp>
          <speaker>Pa.</speaker>
          <p>An nunc orba non es? Quid autem opus in re dubia male ominari? Dic mihi, utrum malles
            nunquam nasci, an nasci moritura?</p>
        </sp>
        <sp>
          <speaker>Ma.</speaker>
          <p>Equidem malim nasci moritura.</p>
        </sp>
        <sp>
          <speaker>Pa.</speaker>
          <p>Sic miserior est orbitas, quae prolem nec habuit, nec habitura est quemadmodum
            feliciores sunt, qui vixerunt, quam qui nec nati sunt, nec nascentur unquam.</p>
        </sp>
        <sp>
          <speaker>Ma.</speaker>
          <p>Qui sunt isti, qui non sunt, nec erunt?</p>
        </sp>
        <sp>
          <speaker>Pa.</speaker>
          <p>Quanquam qui recusat ferre casus humanos, quibus omnes ex aequo sumus obnoxii, sive
            plebeii sumus, sive reges, is e vita migret oportet; et tamen quidquid acciderit, tu non
            feres nisi dimidium, ego maiorem portionem in me transferam. Ita si quid acciderit
            laeti, gemina fiet voluptas, si quid mali, societas adimet dimidium aegritudinis. Mihi
            vero, si fata vocent, dulce fuerit vel immori tuis complexibus.</p>
        </sp>
        <sp>
          <speaker>Ma.</speaker>
          <p>Facilius ferunt homines, quod iuxta communes naturae leges accidit; sed video, quanto
            plus molestiarum adferunt nonnullis parentibus liberorum mores, quam mortes.</p>
        </sp>
        <sp>
          <speaker>Pa.</speaker>
          <p>Istius rei ne quid accidat, maxima ex parte in nobis situm est.</p>
        </sp>
        <sp>
          <speaker>Ma.</speaker>
          <p>Qui sic?</p>
        </sp>
        <sp>
          <speaker>Pa.</speaker>
          <p>Quoniam fere boni nascuntur ex bonis, quod ad indolem attinet. Neque enim e columbis
            nascuntur milvii. Dabimus igitur operam, ut ipsi boni simus. Deinde curabimus liberos
            nostros ab ipso statim lacte sanctis praeceptis et opinionibus imbuendos. Plurimum
            refert, quid infundas rudi testulae. Ad haec curabimus, ut domi habeant exemplum vitae,
            quod imitentur.</p>
        </sp>
        <sp>
          <speaker>Ma.</speaker>
          <p>Difficile est quod narras.</p>
        </sp>
        <sp>
          <speaker>Pa.</speaker>
          <p>Nec mirum; quia pulchrum est: atque ob hoc ipsum tu quoque difficilis es. At tanto
            studiis acrioribus huc enitemur.</p>
        </sp>
        <sp>
          <speaker>Ma.</speaker>
          <p>Habebis sequacem materiam; tu vide, ut me formes fingasque.</p>
        </sp>
        <sp>
          <speaker>Pa.</speaker>
          <p>Sed interim pronuntia tria verba.</p>
        </sp>
        <sp>
          <speaker>Ma.</speaker>
          <p>Nihil facilius; sed verba simulatque semel evolarint, non revolant. Dabo consilium
            utrique commodius. Ages cum tuis ac meis parentibus, ut utrorumque voluntate res
            transigatur.</p>
        </sp>
        <sp>
          <speaker>Pa.</speaker>
          <p>Ambire me iubes: tu potes tribus verbis rem certam reddere.</p>
        </sp>
        <sp>
          <speaker>Ma.</speaker>
          <p>An possim, nescio: mei iuris non sum. Nec sine maiorum auctoritate olim coibant
            coniugia. Verum, utcunque est, arbitror, auspicatius fore nostrum coniugium, si parentum
            auctoritate co&#235;at. Et vestrum est ambire, nobis decorum non est. Gaudet enim
            rapi virginitas, etiamsi nonnunquam vehementius amemus.</p>
        </sp>
        <sp>
          <speaker>Pa.</speaker>
          <p>Non pigebit ambire, modo ne me frustretur tuum unius suffragium.</p>
        </sp>
        <sp>
          <speaker>Ma.</speaker>
          <p>Non frustrabitur; bono animo esto, mi Pamphile.</p>
        </sp>
        <sp>
          <speaker>Pa.</speaker>
          <p>Tu mihi heic religiosior es, quam vellem.</p>
        </sp>
        <sp>
          <speaker>Ma.</speaker>
          <p>Imo tu tuum ipsius suffragium apud te prius expende. Nec affectum istum tuum adhibe in
            consilium, sed rationem. Quod affectus decernit, temporarium est: quod autem dictat
            ratio, perpetuo solet placere.</p>
        </sp>
        <sp>
          <speaker>Pa.</speaker>
          <p>Nae tu pulchre philosopharis; itaque parere certum est tuis consiliis.</p>
        </sp>
        <sp>
          <speaker>Ma.</speaker>
          <p>Non poenituerit obsequii. Sed heus tu, incidit interim scrupulus, qui meum animum male
            habet.</p>
        </sp>
        <sp>
          <speaker>Pa.</speaker>
          <p>Valeant scrupuli.</p>
        </sp>
        <sp>
          <speaker>Ma.</speaker>
          <p>Vin' me nubere mortuo?</p>
        </sp>
        <sp>
          <speaker>Pa.</speaker>
          <p>Nequaquam sed revixero.</p>
        </sp>
        <sp>
          <speaker>Ma.</speaker>
          <p>Amovisti scrupulum. Bene vale, mi Pamphile.</p>
        </sp>
        <sp>
          <speaker>Pa.</speaker>
          <p>Istuc tu cura.</p>
        </sp>
        <sp>
          <speaker>Ma.</speaker>
          <p>Precor tibi laetam noctem. Quid suspiras?</p>
        </sp>
        <sp>
          <speaker>Pa.</speaker>
          <p>Laetam noctem ais? Utinam largiare, quod precaris.</p>
        </sp>
        <sp>
          <speaker>Ma.</speaker>
          <p>Ne quid praepropere; adhuc tua messis in herba est.</p>
        </sp>
        <sp>
          <speaker>Pa.</speaker>
          <p>Nihilne tui mecum auferam?</p>
        </sp>
        <sp>
          <speaker>Ma.</speaker>
          <p>Hunc pastillum, qui tibi cor exhilaret.</p>
        </sp>
        <sp>
          <speaker>Pa.</speaker>
          <p>Adde saltem osculum.</p>
        </sp>
        <sp>
          <speaker>Ma.</speaker>
          <p>Cupio tibi virginitatem integram et illibatam tradere.</p>
        </sp>
        <sp>
          <speaker>Pa.</speaker>
          <p>An osculum aliquid decerpit virginitati?</p>
        </sp>
        <sp>
          <speaker>Ma.</speaker>
          <p>Vis igitur, ut aliis quoque largiar oscula?</p>
        </sp>
        <sp>
          <speaker>Pa.</speaker>
          <p>Nequaquam: mihi servari volo mea oscula.</p>
        </sp>
        <sp>
          <speaker>Ma.</speaker>
          <p>Tibi servo. Quanquam est aliud, cur in praesentia nec ausim dare osculum.</p>
        </sp>
        <sp>
          <speaker>Pa.</speaker>
          <p>Quid istuc?</p>
        </sp>
        <sp>
          <speaker>Ma.</speaker>
          <p>Ais, tuum animum paene totum demigrasse in corpus meum; in tuo quam minimum superesse:
            vereor itaque, ne in osculo hoc ipsum; quod in te superest, transiliat in me, tuque iam
            totus fias exanimis. Accipe igitur dextram, mutui amoris symbolum, ac bene vale. Tu
            gnaviter rem gere. Ego interim Christum comprecabor, ut, quod agitur, utrique nostrum
            velit esse felix ac faustum.</p>
        </sp>
      </div>
      <div
        n="19"
        type="colloquium">
        <head>Virgo <foreign
            xml:lang="grc">μισόγαμος</foreign>
        </head>
        <p>Personae</p>
        <castList>
          <castItem>Eubulus</castItem>
          <castItem>Catharina</castItem>
        </castList>
        <sp>
          <speaker>Eu.</speaker>
          <p>Gaudeo, tandem finitam esse coenam, ut liceat hac frui deambulatione, qua nihil
            amoenius.</p>
        </sp>
        <sp>
          <speaker>Ca.</speaker>
          <p>Et me iam taedebat sessionis.</p>
        </sp>
        <sp>
          <speaker>Eu.</speaker>
          <p>Quam vernat, quam arridet undique mundus! Haec nimirum est illius adolescentia.</p>
        </sp>
        <sp>
          <speaker>Ca.</speaker>
          <p>Sic est.</p>
        </sp>
        <sp>
          <speaker>Eu.</speaker>
          <p>At cur tuum ver non aeque arridet?</p>
        </sp>
        <sp>
          <speaker>Ca.</speaker>
          <p>Quam ob rem?</p>
        </sp>
        <sp>
          <speaker>Eu.</speaker>
          <p>Quia subtristis es.</p>
        </sp>
        <sp>
          <speaker>Ca.</speaker>
          <p>An videor alio vultu quam soleo?</p>
        </sp>
        <sp>
          <speaker>Eu.</speaker>
          <p>Vis ostendam te tibi?</p>
        </sp>
        <sp>
          <speaker>Ca.</speaker>
          <p>Maxime.</p>
        </sp>
        <sp>
          <speaker>Eu.</speaker>
          <p>Vides hanc rosam sub imminentem noctem foliis contractioribus?</p>
        </sp>
        <sp>
          <speaker>Ca.</speaker>
          <p>Video. Quid tum postea?</p>
        </sp>
        <sp>
          <speaker>Eu.</speaker>
          <p>Talis est vultus tuus.</p>
        </sp>
        <sp>
          <speaker>Ca.</speaker>
          <p>Bella collatio.</p>
        </sp>
        <sp>
          <speaker>Eu.</speaker>
          <p>Si mihi parum credis, in hoc fonticulo contemplare te ipsam. Quid sibi tandem volebant,
            et inter coenandum, tam crebra suspiria?</p>
        </sp>
        <sp>
          <speaker>Ca.</speaker>
          <p>Desine percunctari, quod tua non refert scire.</p>
        </sp>
        <sp>
          <speaker>Eu.</speaker>
          <p>Imo mea refert maxime, qui non possum esse hilaris, nisi te quoque videam hilarem. Ecce
            autem iterum suspirium, hui quam ex imo pectore ductum!</p>
        </sp>
        <sp>
          <speaker>Ca.</speaker>
          <p>Est quod angat animum, sed effari non est tutum.</p>
        </sp>
        <sp>
          <speaker>Eu.</speaker>
          <p>Mihi non dices, qui te cariorem habeo sorore propria? Mea Catharina, ne verere,
            quidquid est rei; tuto depones his auribus.</p>
        </sp>
        <sp>
          <speaker>Ca.</speaker>
          <p>Ut tuto dicam, vereor ne frustra dicam non auxiliaturo.</p>
        </sp>
        <sp>
          <speaker>Eu.</speaker>
          <p>Qui scis? Si non re ipsa, fortassis consilio consolandoque iuvero.</p>
        </sp>
        <sp>
          <speaker>Ca.</speaker>
          <p>Non possum eloqui.</p>
        </sp>
        <sp>
          <speaker>Eu.</speaker>
          <p>Quid istuc est rei? odisti me?</p>
        </sp>
        <sp>
          <speaker>Ca.</speaker>
          <p>Sic odi, ut mihi minus carus sit meus germanus: et tamen animus non fert ut
          eloquar.</p>
        </sp>
        <sp>
          <speaker>Eu.</speaker>
          <p>Fateberis igitur, si divinaro? Quid tergiversaris? Promitte, alioqui non omittam
            urgere.</p>
        </sp>
        <sp>
          <speaker>Ca.</speaker>
          <p>Age promitto.</p>
        </sp>
        <sp>
          <speaker>Eu.</speaker>
          <p>Prorsus ego non video, quid tibi desit ad summam felicitatem.</p>
        </sp>
        <sp>
          <speaker>Ca.</speaker>
          <p>Utinam vera praedicares!</p>
        </sp>
        <sp>
          <speaker>Eu.</speaker>
          <p>Primum adest ipse flos aetatis. Nam, nisi fallor, agis annum iam decimum septimum.</p>
        </sp>
        <sp>
          <speaker>Ca.</speaker>
          <p>Sic est.</p>
        </sp>
        <sp>
          <speaker>Eu.</speaker>
          <p>Nondum igitur, ut opinor, discruciat te metus senectae.</p>
        </sp>
        <sp>
          <speaker>Ca.</speaker>
          <p>Nihil minus.</p>
        </sp>
        <sp>
          <speaker>Eu.</speaker>
          <p>Adest forma nulla parte non felix; est et istud praecipuum Dei donum.</p>
        </sp>
        <sp>
          <speaker>Ca.</speaker>
          <p>De forma, qualisqualis est, nec glorior, nec queror.</p>
        </sp>
        <sp>
          <speaker>Eu.</speaker>
          <p>Tum color et habitudo corporis indicat, te esse prospera valetudine, nisi quid est
            morbi occultioris.</p>
        </sp>
        <sp>
          <speaker>Ca.</speaker>
          <p>Nihil istiusmodi, gratia Deo.</p>
        </sp>
        <sp>
          <speaker>Eu.</speaker>
          <p>Fama est integra.</p>
        </sp>
        <sp>
          <speaker>Ca.</speaker>
          <p>Ita confido.</p>
        </sp>
        <sp>
          <speaker>Eu.</speaker>
          <p>Adest ingenium isto dignum corpore, felicissimum, et quale mihi optem ad liberales
            disciplinas.</p>
        </sp>
        <sp>
          <speaker>Ca.</speaker>
          <p>Si quod est, Dei munus est.</p>
        </sp>
        <sp>
          <speaker>Eu.</speaker>
          <p>Nec deest morum amabilis gratia, quam in felicissimis etiam formis non raro
            desideramus.</p>
        </sp>
        <sp>
          <speaker>Ca.</speaker>
          <p>Optarim equidem mores me dignos.</p>
        </sp>
        <sp>
          <speaker>Eu.</speaker>
          <p>Multorum animos deiicit generis infelicitas: tibi parentes sunt et bene nati, et probi,
            et re lauta, et tui amantissimi.</p>
        </sp>
        <sp>
          <speaker>Ca.</speaker>
          <p>Hinc nihil queror.</p>
        </sp>
        <sp>
          <speaker>Eu.</speaker>
          <p>Quid multis? Ego mihi ex omnibus puellis, quas habet haec regio, non delegerim aliam
            sponsam, quam te, si quod sidus mihi prosperum affulgeret.</p>
        </sp>
        <sp>
          <speaker>Ca.</speaker>
          <p>Nec ego deligerem alium sponsum, si placeret ullum coniugium.</p>
        </sp>
        <sp>
          <speaker>Eu.</speaker>
          <p>Et tamen magnum quiddam esse debet, quod sic discruciat animum tuum.</p>
        </sp>
        <sp>
          <speaker>Ca.</speaker>
          <p>Est omnino non leve.</p>
        </sp>
        <sp>
          <speaker>Eu.</speaker>
          <p>Non aegre feres, si divinem?</p>
        </sp>
        <sp>
          <speaker>Ca.</speaker>
          <p>Iam pollicita sum.</p>
        </sp>
        <sp>
          <speaker>Eu.</speaker>
          <p>Expertus novi, quanta crux sit amor. Age fatere; nunc promisisti.</p>
        </sp>
        <sp>
          <speaker>Ca.</speaker>
          <p>Amor est in causa, sed non eius generis, cuius tu suspicare.</p>
        </sp>
        <sp>
          <speaker>Eu.</speaker>
          <p>Quod genus tu mihi narras?</p>
        </sp>
        <sp>
          <speaker>Ca.</speaker>
          <p>Divina.</p>
        </sp>
        <sp>
          <speaker>Eu.</speaker>
          <p>Equidem consumpsi omnem divinationem meam. Et tamen non omittam hanc manum, donec
            extorsero quid sit.</p>
        </sp>
        <sp>
          <speaker>Ca.</speaker>
          <p>Ut violentus es!</p>
        </sp>
        <sp>
          <speaker>Eu.</speaker>
          <p>Depone in sinum meum, quidquid isthuc est curae.</p>
        </sp>
        <sp>
          <speaker>Ca.</speaker>
          <p>Quando sic urges, dicam. Iam inde a teneris annis me mirus quidam affectus habebat.</p>
        </sp>
        <sp>
          <speaker>Eu.</speaker>
          <p>Quis, obsecro?</p>
        </sp>
        <sp>
          <speaker>Ca.</speaker>
          <p>Ut adiungerer collegio sacrarum virginum.</p>
        </sp>
        <sp>
          <speaker>Eu.</speaker>
          <p>Ut fieres monacha?</p>
        </sp>
        <sp>
          <speaker>Ca.</speaker>
          <p>Sic habet.</p>
        </sp>
        <sp>
          <speaker>Eu.</speaker>
          <p>Hem, pro thesauro carbones.</p>
        </sp>
        <sp>
          <speaker>Ca.</speaker>
          <p>Quid ais Eubule?</p>
        </sp>
        <sp>
          <speaker>Eu.</speaker>
          <p>Nihil, mea lux; tussiebam: sed perge dicere.</p>
        </sp>
        <sp>
          <speaker>Ca.</speaker>
          <p>Huic animo meo semper pertinacissime restitere parentes.</p>
        </sp>
        <sp>
          <speaker>Eu.</speaker>
          <p>Audio.</p>
        </sp>
        <sp>
          <speaker>Ca.</speaker>
          <p>Ego contra precibus, blanditiis, lacrymis oppugnabam parentum pietatem.</p>
        </sp>
        <sp>
          <speaker>Eu.</speaker>
          <p>Res mira.</p>
        </sp>
        <sp>
          <speaker>Ca.</speaker>
          <p>Tandem quum ego nullum facerem finem orandi, obsecrandi, obtestandi, lacrymandi,
            polliciti sunt, ubi pervenissem ad annum decimum septimum, sese obtemperaturos voluntati
            meae, si modo tum idem perstaret animus. Venit is annus, manet idem animus, parentes
            tamen contra promissum pernegant: hoc est, quod discruciat animum meum. Aperui morbum
            meum: tu nunc medicum age, si quid potes.</p>
        </sp>
        <sp>
          <speaker>Eu.</speaker>
          <p>Primum illud dabo consilium, suavissima virgo, ut modereris affectibus tuis, et si id
            non continget, quod vis, id velis quod possis.</p>
        </sp>
        <sp>
          <speaker>Ca.</speaker>
          <p>Emoriar, nisi, quod volo, assequar.</p>
        </sp>
        <sp>
          <speaker>Eu.</speaker>
          <p>Et unde cepisti istum fatalem affectum?</p>
        </sp>
        <sp>
          <speaker>Ca.</speaker>
          <p>Olim admodum puella ducta sum in quoddam virginum collegium. Circumducebamur,
            ostendebantur omnia: placebant virgines vultibus nitentibus, videbantur angelae: in
            templo nitebant omnia, atque etiam fragrabant, nitebant horti cultissimi. Quid multis?
            nihil non arridebat, quocunque vertebam oculos. Accedebant ad haec blandissima virginum
            colloquia. Unam atque alteram illic reperi, quicum olim infantula lusitare consuevi. Ex
            eo tempore coepit animus ardere eius vitae desiderio.</p>
        </sp>
        <sp>
          <speaker>Eu.</speaker>
          <p>Non sum improbaturus sacrarum virginum institutum: quamquam non omnia conducunt
            omnibus: sed habita tui genii ratione, quem mihi videor ex vultu moribusque tuis
            collegisse, suaserim, ut nubas marito tui simili, tuaeque domi novum instituas
            collegium, cuius maritus agat patrem, tu matrem.</p>
        </sp>
        <sp>
          <speaker>Ca.</speaker>
          <p>Emoriar citius, quam virginitatis propositum deseram.</p>
        </sp>
        <sp>
          <speaker>Eu.</speaker>
          <p>Res est egregia virginitas, si pura sit: sed nihil necesse est, ut hac gratia dedas te
            in collegium, unde non possis postea eximi. Licet apud parentes virginitatem tueri
          tuam.</p>
        </sp>
        <sp>
          <speaker>Ca.</speaker>
          <p>Licet, at non perinde tuto.</p>
        </sp>
        <sp>
          <speaker>Eu.</speaker>
          <p>Imo, ut ego arbitror, aliquanto tutius, quam apud illos crassos, semper cibo distentos
            monachos. Nec enim castrati sunt, ne tu sis insciens. Patres vocantur, ac frequenter
            efficiunt, ut hoc nomen vere competat in ipsos. Olim nusquam virgines honestius
            vivebant, quam apud parentes; nec alium habebant patrem, quam Episcopum. Sed obsecro,
            dic mihi, quod tibi collegium ex omnibus delegisti, cui te addicas in servitutem?</p>
        </sp>
        <sp>
          <speaker>Ca.</speaker>
          <p>Chrysercium.</p>
        </sp>
        <sp>
          <speaker>Eu.</speaker>
          <p>Agnosco, aedibus paternis vicinum.</p>
        </sp>
        <sp>
          <speaker>Ca.</speaker>
          <p>Recte.</p>
        </sp>
        <sp>
          <speaker>Eu.</speaker>
          <p>Atque pulchre novi totum hoc sodalitium, dignum vero, ob quod patrem ac matrem et
            cognatam tibi honestamque familiam repudies! Nam ille patriarcha iam pridem et aetate,
            et vino, et natura delirus est, nec illi quidquam iam sapit praeter vinum. Habet duos
            sodales se dignos, Ioannem et Iodocum. Quorum Ioannes, ut fortasse vir malus non est,
            ita nihil habet viri, praeter barbam; eruditionis ne pilum quidem, prudentiae non multo
            plus; Iodocus adeo stupidus est, ut, nisi veste sacra commendaretur, obambularet
            publicitus in cuculla fatui cum auriculis ac tintinnabulis.</p>
        </sp>
        <sp>
          <speaker>Ca.</speaker>
          <p>Mihi videntur viri boni.</p>
        </sp>
        <sp>
          <speaker>Eu.</speaker>
          <p>Melius istos novi, quam tu, mea Catharina. Isti fortasse sunt tibi patroni apud
            parentes, ut effciant te proselytam suam.</p>
        </sp>
        <sp>
          <speaker>Ca.</speaker>
          <p>Iodocus maxime favet.</p>
        </sp>
        <sp>
          <speaker>Eu.</speaker>
          <p>O fautorem! sed fac, istic nunc esse viros doctos ac bonos, cras erunt indocti ac mali;
            et quicunque obtigerint, tibi erunt ferendi.</p>
        </sp>
        <sp>
          <speaker>Ca.</speaker>
          <p>Offendunt me in aedibus paternis crebra convivia; nec semper virginea sunt, quae illic
            dicuntur inter coniugatos. Et aliquoties fit, ut osculum negare non possim.</p>
        </sp>
        <sp>
          <speaker>Eu.</speaker>
          <p>Qui vitare studet quidquid offendit, is e vita migret oportet. Ita sunt aures
            assuefaciendae, ut audiant omnia, nec tamen nisi bona transmittant in animum. Parentes,
            opinor, permittunt tibi cubiculum peculiare.</p>
        </sp>
        <sp>
          <speaker>Ca.</speaker>
          <p>Maxime.</p>
        </sp>
        <sp>
          <speaker>Eu.</speaker>
          <p>Eo te subducas licebit, si quod convivium acciderit turbulentius: et dum illi potant ac
            nugantur, tu confabulare cum sponso tuo Christo; ora, psalle, gratias age. Non te
            inquinabit domus paterna; sed tu reddes eam puriorem.</p>
        </sp>
        <sp>
          <speaker>Ca.</speaker>
          <p>Attamen tutius est esse in sodalitio virginum.</p>
        </sp>
        <sp>
          <speaker>Eu.</speaker>
          <p>Non improbo castum sodalitium, nolim tamen te falli falsa imaginatione. Ubi illic
            versata fueris aliquamdiu, ubi propius inspexeris, fortassis non perinde nitebunt omnia,
            ut tibi quondam nitere videbantur. Nec omnes virgines sunt, mihi crede, quae velum
            habent.</p>
        </sp>
        <sp>
          <speaker>Ca.</speaker>
          <p>Bona verba.</p>
        </sp>
        <sp>
          <speaker>Eu.</speaker>
          <p>Imo bona verba sunt, quae vera sunt: nisi fortasse elogium, quod nos hactenus
            iudicavimus esse Virgini matri proprium, ad plures transiit, ut dicantur et a partu
            virgines.</p>
        </sp>
        <sp>
          <speaker>Ca.</speaker>
          <p>Abominor.</p>
        </sp>
        <sp>
          <speaker>Eu.</speaker>
          <p>Quin insuper, nec alioqui inter illas virgines sunt omnia virginea.</p>
        </sp>
        <sp>
          <speaker>Ca.</speaker>
          <p>Non? Quam ob rem, obsecro?</p>
        </sp>
        <sp>
          <speaker>Eu.</speaker>
          <p>Quia plures inveniuntur, quae mores aemulentur Sapphus, quam quae referant
          ingenium.</p>
        </sp>
        <sp>
          <speaker>Ca.</speaker>
          <p>Istuc quid sit, non satis intelligo.</p>
        </sp>
        <sp>
          <speaker>Eu.</speaker>
          <p>Atque ideo haec verba facio, ne quando intelligas, mea Catharina.</p>
        </sp>
        <sp>
          <speaker>Ca.</speaker>
          <p>Attamen animus eo fertur: atque hinc colligo hunc spiritum a Deo proficisci, quod tot
            iam annis perseverat, et in dies fit acrior.</p>
        </sp>
        <sp>
          <speaker>Eu.</speaker>
          <p>Imo mihi hoc nomine suspectus est iste tuus spiritus, quod sic repugnant optimi
            parentes. Afflasset et illorum animos Deus, si pium esset quod moliris. Sed istum
            spiritum hausisti ex illis nitoribus, quos admodum puella vidisti, ex blandis virginum
            alloquiis, ex affectu erga veteres sodales, ex cultu sacro, ex caeremoniis sane quam
            speciosis, ex improbis hortatibus stultorum monachorum, et qui in hoc te venantur, ut
            largius potent. Sciunt patrem esse liberalem ac benignum: aut illum habebunt convivam,
            sed hac lege, ut secum adferat vinum, quod decem strenuis potoribus sat sit: aut ipsi
            potabunt apud illum. Quare tibi fuerim auctor, ne quid novi tentes invitis parentibus,
            in quorum potestate nos Deus esse voluit.</p>
        </sp>
        <sp>
          <speaker>Ca.</speaker>
          <p>In hoc negotio pium est contemnere patrem et matrem.</p>
        </sp>
        <sp>
          <speaker>Eu.</speaker>
          <p>Christi caussa pium est alicubi negligere patrem et matrem: neque enim pie faciat, qui
            Christianus patrem ethnicum, cuius omne vitae praesidium pendeat a filio, deserat,
            sinatque perire fame. Si nondum esses professa Christum in Baptismo, et parentes
            vetarent te baptisari, pie faceres, si Christum praeferres impiis parentibus. Aut si
            nunc parentes adigerent ad impietatem aut turpitudinem, contemnenda esset illorum
            auctoritas. Sed quid hoc ad collegium? Et domi Christum habes. Natura dictat, Deus
            approbat, Paulus hortatur, leges humanae sanciunt, ut filii obediant parentibus; et tu
            te subduces ab auctoritate parentum optimorum, ut pro vero patre, te dedas factitio, et
            pro vera matre, tibi adsciscas alienam: aut potius, ut pro parentibus tibi dominos ac
            dominas adsciscas? Nam parentibus ita es obnoxia, ut tamen te liberam esse velint. Unde
            et liberi vocantur filiifamilias, quod absint a conditione servorum. Nunc te pro libera
            tendis ultro servam reddere. Christiana clementia maxima ex parte submovit omnem illam
            veterum servitutem, nisi quod in paucis regionibus adhuc resident vestigia. At inventum
            est sub praetextu religionis novum servitutis genus, ut nunc sane in plerisque
            monasteriis vivitur. Nihil ibi licebit, nisi ex praescripto; quidquid obvenerit tibi,
            illis accrescet: si quo pedem moveris, retraheris e fuga, perinde quasi parentem veneno
            necaveris. Quoque sit evidentior servitus, commutant vestem, quam dedere parentes, et ad
            exemplum priscum eorum, qui olim servos essent mercati, commutant nomen in baptismo
            inditum; ac pro Petro sive Ioanne, vocant Franciscum aut Dominicum, aut Thomam. Petrus
            dedit nomen Christo, et Dominico initiandus vocatur Thomas. Si militaris servus abiiciat
            vestem a domino datam, videtur abdicasse dominum; et nos applaudimus illi, qui vestem
            accipit, quam Christus omnium dominus non dedit: et ob hanc mutatam gravius punitur,
            quam si centies abiiciat vestem imperatoris ac domini sui, quae est mentis
          innocentia.</p>
        </sp>
        <sp>
          <speaker>Ca.</speaker>
          <p>Atqui hoc ipsum aiunt eximii meriti, si quis se sponte dedit in hanc servitutem.</p>
        </sp>
        <sp>
          <speaker>Eu.</speaker>
          <p>Ista vero doctrina pharisaica est. Paulus contra docet, ut qui liber vocatus sit, ne
            velit fieri servus, sed potius operam det, ut fiat liber. Atque hoc infelicior est
            servitus, quod pluribus dominis tibi serviendum sit, quod plerumque stultis et improbis,
            quod incertis, ac subinde novis. Illud mihi responde. Emancipant te leges a iure
            parentum?</p>
        </sp>
        <sp>
          <speaker>Ca.</speaker>
          <p>Nequaquam.</p>
        </sp>
        <sp>
          <speaker>Eu.</speaker>
          <p>Licetne igitur tibi emere aut vendere fundum invitis parentibus?</p>
        </sp>
        <sp>
          <speaker>Ca.</speaker>
          <p>Minime.</p>
        </sp>
        <sp>
          <speaker>Eu.</speaker>
          <p>Unde igitur tibi ius, ut te ipsam dedas nescio quibus, invitis parentibus? An non tu
            illis carissima, maximeque propria es possessio?</p>
        </sp>
        <sp>
          <speaker>Ca.</speaker>
          <p>In negotio pietatis cessant naturae leges.</p>
        </sp>
        <sp>
          <speaker>Eu.</speaker>
          <p>Negotium pietatis potissimum agitur in baptismo: heic tantum agitur de veste mutanda,
            deque genere vitae, quod per se neque bonum est, neque malum. Iam illud mihi considera,
            quantum commoditatum simul amittas cum libertate. Nunc tibi liberum est in tuo cubiculo
            legere, orare, psallere, quantum et quando gratum est animo tuo. Quod si taedet
            cubiculi, licet audire cantiones ecclesiasticas, adesse sacris, audire sacras conciones:
            et si quam videris matronam, aut virginem egregie probam, ex eius colloquio fieri
            meliorem: si quem virum insigni probitate praeditum, ex eo discere, quod te reddat
            meliorem: licebit et concionatorem deligere, qui purissime Christum doceat. Has res
            omneis ex quibus praecipuus est profectus ad veram pietatem, amittis semel addicta
            collegio.</p>
        </sp>
        <sp>
          <speaker>Ca.</speaker>
          <p>Sed interim non ero monacha.</p>
        </sp>
        <sp>
          <speaker>Eu.</speaker>
          <p>Adhuc te movent nomina? Rem ipsam perpendito. Illi iactant obedientiam. Num ea laus
            tibi deerit, si obedias parentibus tuis, quibus Deus iubet obediri? si Episcopo tuo, et
            pastori tuo? Num paupertatis, quum in parentum manibus sint omnia? Quamquam olim in
            sacris virginibus praecipue laudabatur a sanctis viris liberalitas in pauperes: eam
            praestare non poterant, si nihil possidebant. Porro castitati tuae nihil decedet, etiam
            si vivas apud parentes. Quid igitur superest? Velum, linea vestis ex intima versa in
            extimam, caeremoniae quaedam, quae per se nihil faciunt ad pietatem, neque quemquam
            commendant oculis Christi, qui spectat animi puritatem.</p>
        </sp>
        <sp>
          <speaker>Ca.</speaker>
          <p>Nova praedicas.</p>
        </sp>
        <sp>
          <speaker>Eu.</speaker>
          <p>Sed verissima. Quum non sis emancipata a iure parentum, quum tibi ius non sit vendendi
            vestem aut agrum, quo modo tibi ius facis dedendi te in servitutem alienam?</p>
        </sp>
        <sp>
          <speaker>Ca.</speaker>
          <p>Ius parentum, ut aiunt, non impedit ingressum religionis.</p>
        </sp>
        <sp>
          <speaker>Eu.</speaker>
          <p>In baptismo nonne professa es religionem?</p>
        </sp>
        <sp>
          <speaker>Ca.</speaker>
          <p>Sum.</p>
        </sp>
        <sp>
          <speaker>Eu.</speaker>
          <p>Nonne religiosi sunt quicunque sequuntur praecepta Christi?</p>
        </sp>
        <sp>
          <speaker>Ca.</speaker>
          <p>Maxime.</p>
        </sp>
        <sp>
          <speaker>Eu.</speaker>
          <p>Quae est igitur ista nova religio, quae facit irritum, quod et naturae lex sanxit, et
            vetus lex docuit, et Evangelica lex comprobavit, et Apostolica doctrina confirmavit?
            Isthuc decretum non est a Deo proditum, sed in monachorum senatu repertum. Sic definiunt
            quidam, et matrimonium esse ratum, quod insciis, aut etiam invitis parentibus inter
            puerum et puellam per verba de praesenti (sic enim illi loquuntur) contractum est. Atqui
            istud dogma, nec naturae sensus approbat, nec veterum leges, nec Moyses ipse, nec
            Evangelica aut Apostolica doctrina.</p>
        </sp>
        <sp>
          <speaker>Ca.</speaker>
          <p>An igitur putas mihi non esse fas nubere Christo, nisi comprobantibus parentibus?</p>
        </sp>
        <sp>
          <speaker>Eu.</speaker>
          <p>Iam, inquam, nupsisti Christo, et illi nupsimus omnes. Quae bis nubit eidem viro?
            Tantum agitur de loco, de veste, de caeremoniis. Ob has res non arbitror esse
            contemnendum ius parentum. Et videndum est, ne, dum paras nubere Christo, nubas
          aliis.</p>
        </sp>
        <sp>
          <speaker>Ca.</speaker>
          <p>At isti praedicant nihil esse sanctius, quam heic contemnere parentes.</p>
        </sp>
        <sp>
          <speaker>Eu.</speaker>
          <p>Ab istis igitur doctoribus exige, ut proferant aliquem e sacris libris locum, qui hoc
            doceat: quod si non poterunt, iubeto eos ebibere calicem vini Belnensis; hoc poterunt.
            Ab impiis parentibus ad Christum confugere pietatis est. Sed a piis ad monachismum, hoc
            est, (quod non raro usu venit) a probis ad improbos, quae, rogo, pietas est? Quamquam et
            olim ad Christum a paganismo conversus, idololatris parentibus debebat obsequium,
            quatenus citra pietatis iacturam fieri poterat.</p>
        </sp>
        <sp>
          <speaker>Ca.</speaker>
          <p>Damnas igitur hoc totum vitae institutum?</p>
        </sp>
        <sp>
          <speaker>Eu.</speaker>
          <p>Nequaquam. Verum quemadmodum nemini suadere velim, ut, quae se in hoc vitae genus
            coniecit, luctetur emergere: ita non dubitem hortari puellas omneis, praesertim indolis
            generosae, ne se temere eo praecipitent, unde post sese non possint explicare,
            praesertim quum in ipsis collegiis saepe gravius periclitetur virginitas, ac domi
            praestare valeas, quidquid ibi praestatur.</p>
        </sp>
        <sp>
          <speaker>Ca.</speaker>
          <p>Urges tu quidem multis ac magnis argumentis; tamen hic affectus meus eximi non
          potest.</p>
        </sp>
        <sp>
          <speaker>Eu.</speaker>
          <p>Si non persuadeo, quod tamen optarim, saltem illud fac memineris, Eubulum monuisse.
            Interim pro meo in te amore precor, ut tuus iste affectus felicior sit meo consilio.</p>
        </sp>
      </div>
      <div
        n="20"
        type="colloquium">
        <head>Virgo poenitens</head>
        <p>Personae</p>
        <castList>
          <castItem>Eubulus</castItem>
          <castItem>Catharina</castItem>
        </castList>
        <sp>
          <speaker>Eu.</speaker>
          <p>Tales ianitrices mihi semper optarim.</p>
        </sp>
        <sp>
          <speaker>Ca.</speaker>
          <p>Et ego semper tales pulsatores.</p>
        </sp>
        <sp>
          <speaker>Eu.</speaker>
          <p>Sed vale, Catharina.</p>
        </sp>
        <sp>
          <speaker>Ca.</speaker>
          <p>Quid ego audio? Valebo prius quam salveam?</p>
        </sp>
        <sp>
          <speaker>Eu.</speaker>
          <p>Non huc veni ut te viderem lacrymantem. Quid sibi vult, quod protinus me conspecto
            lacrymis suffusi sunt oculi?</p>
        </sp>
        <sp>
          <speaker>Ca.</speaker>
          <p>Quo fugis? mane, mane inquam, sumam alium vultum, et ridebimus affatim.</p>
        </sp>
        <sp>
          <speaker>Eu.</speaker>
          <p>Quas aves hic video?</p>
        </sp>
        <sp>
          <speaker>Ca.</speaker>
          <p>Est illius collegii patriarcha. Ne subducito te, iam perpotarunt, accumbe paulisper.
            Illo digresso, confabulabimur nostro more.</p>
        </sp>
        <sp>
          <speaker>Eu.</speaker>
          <p>Age obtemperabo tibi, quae mihi noluisti. Nunc soli sumus. Narra totam fabulam. Malim
            enim ex te cognoscere.</p>
        </sp>
        <sp>
          <speaker>Ca.</speaker>
          <p>Ex tot amicis quos putabam sapere plurimum, nunc sentio nullum fuisse, qui mihi
            prudentius as senilius consilium dederit, quam tu omnium natu minimus.</p>
        </sp>
        <sp>
          <speaker>Eu.</speaker>
          <p>Dic, quomodo expugnasti parentum affectum?</p>
        </sp>
        <sp>
          <speaker>Ca.</speaker>
          <p>Primum improbis hortatibus monachorum ac monacharum, deinde etiam meis precibus ac
            blandimentis labefactatus est matri animus. Pater nullo pacto quibat perpelli. Tandem
            omnibus admotis machinis, et hic victus et oppressus est potius quam assensit. Id factum
            est inter pocula. Minitabantur homini malum exitium, si Christo suam sponsam
          pernegaret.</p>
        </sp>
        <sp>
          <speaker>Eu.</speaker>
          <p>O improbitatem stolidorum. Quid fit deinde?</p>
        </sp>
        <sp>
          <speaker>Ca.</speaker>
          <p>Servor triduo domi clam. Interim semper aderant mulieres aliquot eius collegii, quas
            illi Conversas vocant, hortatibus suis addentes animum, ut persisterem in sancto
            proposito: ac sollicite caventes, ne qua cognatarum aut sodalium adiret me, quae mentem
            videretur mutatura. Interim adornabantur vestes, aliaque quae ad convivium
          attinebant.</p>
        </sp>
        <sp>
          <speaker>Eu.</speaker>
          <p>Tibi quid interim erat animi? num vacillabas?</p>
        </sp>
        <sp>
          <speaker>Ca.</speaker>
          <p>Non, sed passa sum quiddam tam horrendum, ut malim emori decies quam iterum
          perpeti.</p>
        </sp>
        <sp>
          <speaker>Eu.</speaker>
          <p>Quaeso, quid isthuc erat?</p>
        </sp>
        <sp>
          <speaker>Ca.</speaker>
          <p>Non possum effari.</p>
        </sp>
        <sp>
          <speaker>Eu.</speaker>
          <p>Quod mihi dixeris, amico tuo dixeris.</p>
        </sp>
        <sp>
          <speaker>Ca.</speaker>
          <p>Promittis silentium?</p>
        </sp>
        <sp>
          <speaker>Eu.</speaker>
          <p>Id praestaturus eram, etiam si nulla fuisses stipulata. Quasi vero me nondum noris.</p>
        </sp>
        <sp>
          <speaker>Ca.</speaker>
          <p>Apparuit mihi spectrum horribili specie.</p>
        </sp>
        <sp>
          <speaker>Eu.</speaker>
          <p>Is nimirum erat genius tuus malus, qui te eo instigabat.</p>
        </sp>
        <sp>
          <speaker>Ca.</speaker>
          <p>Prorsus opinor fuisse cacodaemonem.</p>
        </sp>
        <sp>
          <speaker>Eu.</speaker>
          <p>Dic mihi, quae species erat? Estne talis qualis pingitur, rostro adunco, longis
            cornibus, harpyiarum unguibus, praelonga cauda?</p>
        </sp>
        <sp>
          <speaker>Ca.</speaker>
          <p>Tu ludis. At ego malim mihi terram dehiscere, quam denuo tale viderem spectrum.</p>
        </sp>
        <sp>
          <speaker>Eu.</speaker>
          <p>Interim aderant illae mulieres hortatrices?</p>
        </sp>
        <sp>
          <speaker>Ca.</speaker>
          <p>Non, nec unquam illis indicavi, tametsi valde sciscitantibus quid esset mali, cum me
            totam exanimatam offenderent.</p>
        </sp>
        <sp>
          <speaker>Eu.</speaker>
          <p>Vis tibi dicam quid fuerit?</p>
        </sp>
        <sp>
          <speaker>Ca.</speaker>
          <p>Siquidem potes.</p>
        </sp>
        <sp>
          <speaker>Eu.</speaker>
          <p>Illae mulieres incantaverant te, vel potius excantarant tibi cerebrum. Sed interim tu
            persistebas in sententia?</p>
        </sp>
        <sp>
          <speaker>Ca.</speaker>
          <p>Maxime, nam aiebant id multis accidere, qui se consecrant Christo, verum si primo illo
            congressu superetur tentator, post tranquilla fore omnia.</p>
        </sp>
        <sp>
          <speaker>Eu.</speaker>
          <p>Qua pompa producta es?</p>
        </sp>
        <sp>
          <speaker>Ca.</speaker>
          <p>Adornant me toto mundo meo, demittunt capillos. Itaque non aliter quam nuptura
          sponso.</p>
        </sp>
        <sp>
          <speaker>Eu.</speaker>
          <p>Crasso monacho, hem, male sit huic tussi.</p>
        </sp>
        <sp>
          <speaker>Ca.</speaker>
          <p>Ex aedibus paternis clara luce deducor ad collegium, multis ad spectaculum
            concurrentibus.</p>
        </sp>
        <sp>
          <speaker>Eu.</speaker>
          <p>O scitos histriones, ut norunt agere suas fabulas simplici populo. Quot dies egisti in
            illo sancto virginum collegio?</p>
        </sp>
        <sp>
          <speaker>Ca.</speaker>
          <p>Ferme duodecim.</p>
        </sp>
        <sp>
          <speaker>Eu.</speaker>
          <p>Sed quae res verterat animum tuum tam pertinacem?</p>
        </sp>
        <sp>
          <speaker>Ca.</speaker>
          <p>Non dicam quid sit, sed aliquid magni fuit. Post sex ab ingressu dies, accerso matrem,
            obtestans, obsecrans, si me vivam vellet, ut me eximeret ab eo collegio. Illa reluctatur
            animo meo, et hortatur ad constantiam. Post accerso patrem. Ille etiam obiurgabat,
            addens se aegre vicisse suos affectus, ut vicissim nunc vincerem animum meum, nec hoc
            dedecus conciliarem sibi, quod resiliissem ab instituto. Tandem ubi video me nihil
            proficere, respondeo parentibus, me, si ita iubeant, in gratiam illorum morituram. Nam
            hoc mihi certum esse, nisi mature eximerer. Hoc audito, reduxerunt domum.</p>
        </sp>
        <sp>
          <speaker>Eu.</speaker>
          <p>Bene habet quod mature resilieris, prius quam servitutem aeternam esses professa. Sed
            nondum audio, quae res mutarit animum tuum tam subito.</p>
        </sp>
        <sp>
          <speaker>Ca.</speaker>
          <p>Hoc nemo mortalium ex me scit hactenus, nec tu scies.</p>
        </sp>
        <sp>
          <speaker>Eu.</speaker>
          <p>Quid si divinem?</p>
        </sp>
        <sp>
          <speaker>Ca.</speaker>
          <p>Nec divinabis, sat scio: et si divines, non dicam.</p>
        </sp>
        <sp>
          <speaker>Eu.</speaker>
          <p>Tametsi coniecto. Verum interim periit sumptus?</p>
        </sp>
        <sp>
          <speaker>Ca.</speaker>
          <p>Plus quam quadraginta coronati.</p>
        </sp>
        <sp>
          <speaker>Eu.</speaker>
          <p>O comessatores nuptiales! Gaudeo tamen, periisse pecuniam, te nobis incolumi: posthac
            ausculta melioribus consilis.</p>
        </sp>
        <sp>
          <speaker>Ca.</speaker>
          <p>Ita faciam, et, cum piscatore, icta sapiam.</p>
        </sp>
      </div>
      <div
        n="21"
        type="colloquium">
        <head>Uxor <foreign
            xml:lang="grc">μεμψίγαμος</foreign>
        </head>
        <p>Personae</p>
        <castList>
          <castItem>Eulalia</castItem>
          <castItem>Xantippe</castItem>
        </castList>
        <sp>
          <speaker>Eu.</speaker>
          <p>Salve multum, exoptatissima mihi Xantippe.</p>
        </sp>
        <sp>
          <speaker>Xa.</speaker>
          <p>Salve tantundem, mihi carissima Eulalia. Videre mihi solito formosior.</p>
        </sp>
        <sp>
          <speaker>Eu.</speaker>
          <p>Itane statim me scommate excipis?</p>
        </sp>
        <sp>
          <speaker>Xa.</speaker>
          <p>Non profecto; sed ita mihi videris.</p>
        </sp>
        <sp>
          <speaker>Eu.</speaker>
          <p>Fortasse nova vestis commendat formam.</p>
        </sp>
        <sp>
          <speaker>Xa.</speaker>
          <p>Recte coniectas. Nihil iam diu vidi elegantius. Suspicor pannum esse Britannicum.</p>
        </sp>
        <sp>
          <speaker>Eu.</speaker>
          <p>Lana Britannica est, tinctura Veneta.</p>
        </sp>
        <sp>
          <speaker>Xa.</speaker>
          <p>Mollities byssum superat. Quam vero blandus purpurae color! Unde tibi tam egregium
            munus?</p>
        </sp>
        <sp>
          <speaker>Eu.</speaker>
          <p>Unde decet honestas matronas accipere, nisi a maritis suis?</p>
        </sp>
        <sp>
          <speaker>Xa.</speaker>
          <p>O te felicem, cui talis contigit sponsus! At ego vellem me nupsisse fungo, quum meo
            nuberem Nicolao.</p>
        </sp>
        <sp>
          <speaker>Eu.</speaker>
          <p>Quid ita, quaeso te? tam cito male convenit inter vos?</p>
        </sp>
        <sp>
          <speaker>Xa.</speaker>
          <p>Nec unquam conveniet cum tali. Vides quam sim pannosa; sic patitur uxorem suam
            incedere: dispeream, nisi saepe pudet me prodire in publicum, quum video quam cultae
            sint aliae, quae multo pauperioribus nupsere maritis.</p>
        </sp>
        <sp>
          <speaker>Eu.</speaker>
          <p>Matronarum ornatus non est in vestibus aut reliquo corporis cultu, quemadmodum docet
            divus Petrus Apostolus (nam id audivi nuper in concione), sed in castis ac pudicis
            moribus, et in ornamentis animi. Meretrices coluntur oculis multorum. Nos satis cultae
            sumus, si placeamus uni marito.</p>
        </sp>
        <sp>
          <speaker>Xa.</speaker>
          <p>Sed interim ille bonus vir, tam in uxorem parcus, strenue prodigit dotem, quam ex me
            non mediocrem accepit.</p>
        </sp>
        <sp>
          <speaker>Eu.</speaker>
          <p>Quibus rebus?</p>
        </sp>
        <sp>
          <speaker>Xa.</speaker>
          <p>Quibus ipsi visum fuerit; vino, scortis, alea.</p>
        </sp>
        <sp>
          <speaker>Eu.</speaker>
          <p>Bona verba.</p>
        </sp>
        <sp>
          <speaker>Xa.</speaker>
          <p>Atqui sic res habet. Deinde quum mihi temulentus ad multam noctem redit domum diu
            exspectatus, destertit noctem totam, nonnunquam et lectum convomens, ut ne quid
          addam.</p>
        </sp>
        <sp>
          <speaker>Eu.</speaker>
          <p>St, te ipsam dehonestas, quum dehonestas maritum.</p>
        </sp>
        <sp>
          <speaker>Xa.</speaker>
          <p>Emoriar, nisi malim dormire cum scropha, quam cum tali marito.</p>
        </sp>
        <sp>
          <speaker>Eu.</speaker>
          <p>Non tu tum illum excipis iurgio?</p>
        </sp>
        <sp>
          <speaker>Xa.</speaker>
          <p>Ita ut dignus est: sentit me non esse mutam.</p>
        </sp>
        <sp>
          <speaker>Eu.</speaker>
          <p>Quid ille contra?</p>
        </sp>
        <sp>
          <speaker>Xa.</speaker>
          <p>Initio reclamabat saevissime, credens fore, ut me saevis verbis protelaret.</p>
        </sp>
        <sp>
          <speaker>Eu.</speaker>
          <p>Nunquamne rixa incruduit usque ad verbera?</p>
        </sp>
        <sp>
          <speaker>Xa.</speaker>
          <p>Semel duntaxat eo incaluerat utrinque contentio, ut minimum res abfuerit a pugna.</p>
        </sp>
        <sp>
          <speaker>Eu.</speaker>
          <p>Quid ego audio?</p>
        </sp>
        <sp>
          <speaker>Xa.</speaker>
          <p>Librabat fustem, saevis interim clamoribus intonans, ac dira minitans.</p>
        </sp>
        <sp>
          <speaker>Eu.</speaker>
          <p>Non ibi metuebas tu?</p>
        </sp>
        <sp>
          <speaker>Xa.</speaker>
          <p>Imo vicissim ego corripiebam tripodem: si contigisset me digito, sensisset mihi non
            deesse manus.</p>
        </sp>
        <sp>
          <speaker>Eu.</speaker>
          <p>Novum clypei genus. Deerat colus lanceae vice.</p>
        </sp>
        <sp>
          <speaker>Xa.</speaker>
          <p>Sensisset sibi cum viragine rem esse.</p>
        </sp>
        <sp>
          <speaker>Eu.</speaker>
          <p>Ah mea Xantippe, non ita decet.</p>
        </sp>
        <sp>
          <speaker>Xa.</speaker>
          <p>Quid decet? Si ille me non habet pro uxore, nec illum habitura sum pro marito.</p>
        </sp>
        <sp>
          <speaker>Eu.</speaker>
          <p>At Paulus docet, uxores oportere subditas esse viris cum omni reverentia. Et Petrus
            nobis exemplum proponit Sarae, quae maritum suum Abraham, dominum appellabat.</p>
        </sp>
        <sp>
          <speaker>Xa.</speaker>
          <p>Audivi ista. Sed idem Paulus docet, ut viri diligant uxores suas, sicut Christus
            dilexit sponsam suam Ecclesiam. Meminerit ille officii sui, ego meminero mei.</p>
        </sp>
        <sp>
          <speaker>Eu.</speaker>
          <p>Sed tamen ubi res in eum statum devenit, ut alteri cedendum sit, aequum est uxorem
            marito cedere.</p>
        </sp>
        <sp>
          <speaker>Xa.</speaker>
          <p>Si modo ille maritus est appellandus, qui me habet pro ancilla.</p>
        </sp>
        <sp>
          <speaker>Eu.</speaker>
          <p>Sed dic, mea Xantippe, post desiit minitari verbera?</p>
        </sp>
        <sp>
          <speaker>Xa.</speaker>
          <p>Desiit; et sapuit; alioqui vapulasset.</p>
        </sp>
        <sp>
          <speaker>Eu.</speaker>
          <p>Sed tu non desiisti rixari cum illo?</p>
        </sp>
        <sp>
          <speaker>Xa.</speaker>
          <p>Nec desinam.</p>
        </sp>
        <sp>
          <speaker>Eu.</speaker>
          <p>Quid ille interea?</p>
        </sp>
        <sp>
          <speaker>Xa.</speaker>
          <p>Quid? nonnunquam dormit, somnium hominis; interdum nihil aliud quam ridet; aliquoties
            arripit testudinem, in qua vix tres habet fides: eam quantum potest pulsans, mihi
            vociferanti obstrepit.</p>
        </sp>
        <sp>
          <speaker>Eu.</speaker>
          <p>Ea res male urit te?</p>
        </sp>
        <sp>
          <speaker>Xa.</speaker>
          <p>Sic ut dici vix possit. Aliquando vix tempero a manibus.</p>
        </sp>
        <sp>
          <speaker>Eu.</speaker>
          <p>Mea Xantippe, permittis mihi, ut liberius loquar apud te?</p>
        </sp>
        <sp>
          <speaker>Xa.</speaker>
          <p>Permitto.</p>
        </sp>
        <sp>
          <speaker>Eu.</speaker>
          <p>Idem ius erit tibi apud me. Hoc certe postulat nostra necessitudo, ab ipsis pene
            incunabulis inter nos inita.</p>
        </sp>
        <sp>
          <speaker>Xa.</speaker>
          <p>Vera narras, nec ulla sodalium unquam carior fuit animo meo.</p>
        </sp>
        <sp>
          <speaker>Eu.</speaker>
          <p>Qualisqualis est tuus maritus, illud cogita, non esse ius permutandi. Olim
            immedicabilibus dissidiis remedium extremum erat divortium: nunc hoc in totum ademptum
            est: usque ad extremum vitae diem ille tuus sit maritus oportet, et tu illius uxor.</p>
        </sp>
        <sp>
          <speaker>Xa.</speaker>
          <p>Superi male faxint, qui ius hoc nobis ademerunt.</p>
        </sp>
        <sp>
          <speaker>Eu.</speaker>
          <p>Bona verba: sic visum est Christo.</p>
        </sp>
        <sp>
          <speaker>Xa.</speaker>
          <p>Vix credo.</p>
        </sp>
        <sp>
          <speaker>Eu.</speaker>
          <p>Sic habet. Nunc nihil superest, nisi ut uterque, ad alterius mores et ingenium
            accommodando sese, concordiae studeatis.</p>
        </sp>
        <sp>
          <speaker>Xa.</speaker>
          <p>An ego possum illum refingere?</p>
        </sp>
        <sp>
          <speaker>Eu.</speaker>
          <p>Non minimum momenti est in uxoribus, quales sint mariti.</p>
        </sp>
        <sp>
          <speaker>Xa.</speaker>
          <p>Pulchre convenit tibi cum tuo?</p>
        </sp>
        <sp>
          <speaker>Eu.</speaker>
          <p>Nunc tranquilla omnia.</p>
        </sp>
        <sp>
          <speaker>Xa.</speaker>
          <p>Ergo turbarum nonnihil erat initio?</p>
        </sp>
        <sp>
          <speaker>Eu.</speaker>
          <p>Nihil unquam tempestatis; sed tamen, ut fit inter homines, nonnunquam nubeculae quaedam
            oboriebantur, quae poterant gignere tempestatem, nisi commoditate morum fuisset
            occursum. Habet suos quisque mores, et est sua cuique sententia: et, si verum fateri
            volumus, sunt sua cuique vitia: quae si usquam, certe in matrimonio novisse oportet, non
            odisse.</p>
        </sp>
        <sp>
          <speaker>Xa.</speaker>
          <p>Recte mones.</p>
        </sp>
        <sp>
          <speaker>Eu.</speaker>
          <p>Fit autem frequenter, ut dissiliat benevolentia mutua inter maritum et uxorem, antequam
            alter alteri satis notus sit. Id est in primis cavendum. Semel enim orta simultate,
            aegre sarcitur gratia, praesertim si res ad atrocia convicia processerit. Quae glutino
            committuntur, si statim concutias, facile distrahuntur: ceterum ubi siccato glutino
            semel cohaeserint, nihil firmius. Proinde in initio nihil non faciendum, ut inter uxorem
            et maritum coalescat confirmeturque benevolentia. Id maxime fit obsequio, morumque
            commoditate. Nam benevolentia, quae sola formae gratia conciliatur, ferme temporaria
            est.</p>
        </sp>
        <sp>
          <speaker>Xa.</speaker>
          <p>Sed narra nobis, obsecro, quibus artibus pertraxeris maritum ad tuos mores.</p>
        </sp>
        <sp>
          <speaker>Eu.</speaker>
          <p>Dicam in hoc, ut imiteris.</p>
        </sp>
        <sp>
          <speaker>Xa.</speaker>
          <p>Si queam.</p>
        </sp>
        <sp>
          <speaker>Eu.</speaker>
          <p>Facillimum erit, si velis; nec adhuc serum est. Nam et ille iuvenis est, et tu puella;
            ac nondum annus, opinor, expletus est a nuptiis.</p>
        </sp>
        <sp>
          <speaker>Xa.</speaker>
          <p>Vera praedicas.</p>
        </sp>
        <sp>
          <speaker>Eu.</speaker>
          <p>Dicam igitur, sed taciturae.</p>
        </sp>
        <sp>
          <speaker>Xa.</speaker>
          <p>Maxime.</p>
        </sp>
        <sp>
          <speaker>Eu.</speaker>
          <p>Illa prima mihi cura fuit, ut in omnibus essem iucunda marito, ne quid esset, quod
            illius animum offenderet: observabam affectum ac sensum illius; observabam et tempora,
            et quibus rebus deliniretur, quibus irritaretur, quemadmodum facere solent ii, qui
            elephantos ac leones cicurant, aut similia animantia, quae vi cogi non possunt.</p>
        </sp>
        <sp>
          <speaker>Xa.</speaker>
          <p>Tale animal mihi domi est.</p>
        </sp>
        <sp>
          <speaker>Eu.</speaker>
          <p>Qui adeunt elephantos, non gestant vestem candidam; nec puniceam, qui tauros: quod his
            coloribus compertum sit ea animantia efferari. Quemadmodum et tigres tympanorum sonitu
            sic aguntur in rabiem, ut seipsas dilanient. Et qui tractant equos, habent voces, habent
            poppysmata et palpum, aliaque quibus ferocientes mitigent. Quanto magis decet nos his
            artibus uti erga maritos, quibuscum nobis, velimus nolimus, per omnem vita est tectum ac
            lectus communis?</p>
        </sp>
        <sp>
          <speaker>Xa.</speaker>
          <p>Perge quod coepisti.</p>
        </sp>
        <sp>
          <speaker>Eu.</speaker>
          <p>His animadversis, attemperabam me illi, cavens ne quid offensae nasceretur.</p>
        </sp>
        <sp>
          <speaker>Xa.</speaker>
          <p>Quinam id poteras?</p>
        </sp>
        <sp>
          <speaker>Eu.</speaker>
          <p>Primum in cura rerum domesticarum, quae peculiaris est provincia matronarum,
            advigilabam, non solum cavens, ne quid esset praetermissum, verum etiam ut omnia
            congruerent ad illius sensum, in rebus etiam minutissimis.</p>
        </sp>
        <sp>
          <speaker>Xa.</speaker>
          <p>Quibus?</p>
        </sp>
        <sp>
          <speaker>Eu.</speaker>
          <p>Puta, si maritus hoc aut illo cibo peculiariter delectetur, si cibus placeat hoc aut
            illo modo coctus, si lectus hoc aut illo modo stratus.</p>
        </sp>
        <sp>
          <speaker>Xa.</speaker>
          <p>At quo pacto attemperares te ei, qui domi non esset, aut esset ebrius?</p>
        </sp>
        <sp>
          <speaker>Eu.</speaker>
          <p>Mane, istuc ibam. Si quando maritus videbatur admodum tristis, nec esset appellandi
            tempus, nequaquam ridebam ac nugabar, quemadmodum nonnullae mulieres solent; sed sumebam
            et ipsa vultum submoestum ac solicitum. Quemadmodum enim speculum, si probum est, semper
            reddit imaginem intuentis: ita decet matrem familias ad affectum mariti congruere, ne
            sit alacris illo moerente, aut hilaris illo commoto. Quod si quando commotior erat, aut
            blando sermone leniebam, aut silentio concedebam iracundiae, donec, ea refrigerata,
            tempus se daret vel purgandi, vel admonendi. Idem faciebam, si quando plus aequo potus
            redibat domum; nec id temporis nisi iucunda loquebar illi: tantum blanditiis pertrahebam
            ad lectum.</p>
        </sp>
        <sp>
          <speaker>Xa.</speaker>
          <p>Infelix vero uxorum conditio, si iratis, ebriis, et quidquid libet patrantibus maritis
            tantum obsequentur.</p>
        </sp>
        <sp>
          <speaker>Eu.</speaker>
          <p>Quasi vero hoc non sit mutuum obsequium. Coguntur et illi multa ferre in moribus
            nostris. Est tamen tempus, quum in re seria fas est uxori monere virum, si quid est
            alicuius momenti: nam ad levia praestat connivere.</p>
        </sp>
        <sp>
          <speaker>Xa.</speaker>
          <p>Quod tandem?</p>
        </sp>
        <sp>
          <speaker>Eu.</speaker>
          <p>Quum erit animo vacuo, nec commotus, nec solicitus, nec potus; tum absque testibus
            blande monendus, vel rogandus potius, ut in hoc aut illo melius consulat rei, aut famae,
            aut valetudini suae. Atque haec ipsa admonitio leporibus ac facetiis erit condienda.
            Nonnunquam praefatione ab illo stipulari soleo, ne mihi succenseret, si quid stulta
            mulier admonerem, quod ad illius honorem, aut valetudinem, aut salutem facere videretur.
            Ubi monuissem, quae volebam, amputavi sermonem illum, et ad alia iucundiora deflectebam.
            Est enim fere hoc nostrum vitium, mea Xantippe, ut semel exorsae loqui, finem facere
            nequeamus.</p>
        </sp>
        <sp>
          <speaker>Xa.</speaker>
          <p>Aiunt.</p>
        </sp>
        <sp>
          <speaker>Eu.</speaker>
          <p>Illud in primis cavebam, ne praesentibus aliis maritum obiurgarem, aut ne quid
            querelarum domo efferrem. Facilius sarcitur, si quid inter duos commissum est. Quod si
            quid extiterit eius generis, ut nec ferri possit, nec uxoris admonitione sanari,
            civilius est, ut uxor querelam deferat ad parentes et cognatos mariti, quam ad suos, et
            ita querelam temperet, ne videatur odisse maritum, sed vitium potius mariti. Nec tamen
            effutiat omnia, ut hic quoque tacitus agnoscat, et amet uxoris civilitatem.</p>
        </sp>
        <sp>
          <speaker>Xa.</speaker>
          <p>Philosopham esse oportet, quae ista praestet.</p>
        </sp>
        <sp>
          <speaker>Eu.</speaker>
          <p>Imo talibus factis maritos ad similem civilitatem invitabimus.</p>
        </sp>
        <sp>
          <speaker>Xa.</speaker>
          <p>Sunt quos nulla civilitate corrigas.</p>
        </sp>
        <sp>
          <speaker>Eu.</speaker>
          <p>Equidem non arbitror. Sed fac esse. Primum illud cogita: maritus ferendus est,
            qualisqualis est. Praestabilius igitur est ferre vel sui similem, vel paullo commodiorem
            factum nostra civilitate, quam nostra saevitia peiorem in dies. Quid si proferam
            maritos, qui simili civilitate correxerunt sponsas suas? Quanto magis decet nos idem
            praestare adversus maritos?</p>
        </sp>
        <sp>
          <speaker>Xa.</speaker>
          <p>Narrabis igitur exemplum meo marito dissimillimum.</p>
        </sp>
        <sp>
          <speaker>Eu.</speaker>
          <p>Est mihi familiaritas cum homine quodam nobili, docto, singularique morum dexteritate.
            Is duxerat puellam virginem, annos natam decem et septem, ruri in parentum aedibus
            perpetuo educatam, ut nobiles fere gaudent habitare ruri, ob venatum et aucupium. Rudem
            volebat ille, quo facilius illam ad suos mores fingeret: coepit eam instituere literis
            ac musica, paullatimque assuefacere, ut redderet ea, quae audisset in concione,
            ceterisque rebus formare, quae post essent usui futurae. Haec quoniam erant nova
            puellae, quae domi suae fuerat in summo otio, et inter famulorum colloquia lususque
            educata, coeperant esse taedio. Detrectabat obsequium, et quum maritus urgeret, illa
            sine fine flebat, nonnunquam et in terram abiiciebat sese, obcipitium illidens solo,
            quasi mortem optans. Earum rerum quum nullus esset finis, maritus dissimulato stomacho,
            invitabat uxorem, ut animi relaxandi gratia una proficiscerentur rus ad aedes soceri.
            Ibi lubens obtemperabat uxor. Eo quum ventum esset, maritus reliquit uxorem apud matrem
            et sorores; ipse cum socero prodibat venatum. Ibi submotis testibus denarrat socero, se
            sperasse iucundam vitae sociam; nunc habere perpetuo lacrymantem, ac sese discruciantem,
            nec ullis monitis sanabilem: orat, ut sibi adsit in medendo filiae morbo. Socer
            respondet: se semel illi tradidisse filiam, quod si illa non obtemperaret verbis,
            uteretur suo iure, et verberibus eam emendaret. Tum gener, Novi, inquit, ius meum; sed
            malim eam tua vel arte, vel auctoritate sanari, quam ad hoc extremum remedium venire.
            Socer pollicitus est se curaturum. Post unum atque alterum diem captat tempus ac locum,
            ut solus esset cum filia: ibi vultu ad severitatem composito, incipit commemorare, quam
            illa esset infelici forma, quam non amabilibus moribus, quam saepe metuisset, ne nullum
            illi posset invenire maritum. At ego meo maximo labore, inquit, talem inveni tibi,
            qualem nulla non optaret sibi, quantumvis felix. Et tamen tu, non agnoscens, quid pro te
            fecerim, nec intelligens, te talem habere maritum, qui, nisi esset humanissimus, vix te
            dignaretur habere in ancillarum numero, rebellas illi. Ne longum faciam, sic incanduit
            patris oratio, ut vix videretur manibus temperare. Est enim vir ingenio mire vafro, qui
            citra personam omnem posset quamvis agere comoediam. Ibi puella partim metu, partim
            veritate commota, accidit ad patris genua, rogans ut praeteritorum vellet oblivisci, se
            in posterum memorem fore officii sui. Ignovit pater, pollicitus se quoque fore patrem
            amantissimum, si, quod polliceretur, prastaret.</p>
        </sp>
        <sp>
          <speaker>Xa.</speaker>
          <p>Quid deinde?</p>
        </sp>
        <sp>
          <speaker>Eu.</speaker>
          <p>Puella digressa a colloquio parentis, rediit in cubiculum, offendit maritum solum;
            accidit illi ad genua, et ait: Marite, hactenus non novi neque te, neque me ipsam:
            posthac videbis me aliam factam, tantum obliviscere superiorum. Hanc vocem maritus
            excepit osculo, et omnia pollicitus est, si illa persisteret eo animo.</p>
        </sp>
        <sp>
          <speaker>Xa.</speaker>
          <p>Quid? perstitit?</p>
        </sp>
        <sp>
          <speaker>Eu.</speaker>
          <p>Usque ad mortem: neque quidquam erat tam humile, quod illa non alacris ac volens obiret
            volente marito. Tantus amor inter eos natus est et confirmatus. Post annos aliquot
            puella crebro sibi gratulata est, quod contigisset, tali marito nubere; qui nisi
            contigisset, eram, inquit, omnium mulierum perditissima.</p>
        </sp>
        <sp>
          <speaker>Xa.</speaker>
          <p>Talium maritorum non minus rara est copia, quam alborum corvorum.</p>
        </sp>
        <sp>
          <speaker>Eu.</speaker>
          <p>Iam si molestum non est, referam tibi quiddam de marito commoditate uxoris correcto,
            quod nuper accidit in hac ipsa civitate.</p>
        </sp>
        <sp>
          <speaker>Xa.</speaker>
          <p>Nihil est quod agam, et perquam grata mihi est tua confabulatio.</p>
        </sp>
        <sp>
          <speaker>Eu.</speaker>
          <p>Est vir quidam non postremae nobilitatis: is, ut solet hoc hominum genus, plerumque
            venabatur. Ruri incidit in puellam quandam pauperrimae mulierculae filiam: in eam coepit
            deperire, homo iam provectioris aetatis. Atque huius gratia frequenter pernoctabat
            foris. Praetextus erat venatio. Uxor huius, mulier insigni probitate, nescio quid
            suspicans, pervestigavit furta mariti sui: et eo profecto, nescio quo, adiit casam illam
            rusticanam; expiscata est de toto negotio, ubi dormiret, unde biberet; quis esset
            apparatus convivii. Nihil erat ibi supellectilis, sed mera paupertas. Abiit matrona
            domum, ac mox rediit, secum adducens lectum commodum et apparatum, vasa aliquot
            argentea; addidit pecuniam, admonens, ut, si quando rediret ille, tractarent eum
            civilius; dissimulans interim sese uxorem esse, ac sororem esse simulans. Post dies
            aliquot redit eo furtim maritus; videt auctam supellectilem, et apparatum lautiorem.
            Rogat unde is nitor insolitus: aiunt, matronam quandam honestam illi cognatam haec
            advexisse, ac mandasse, ut honestius posthac acciperetur. Illico tetigit animum illius
            suspicio, uxoris hoc esse factum. Reversus domum, rogat num illic fuisset: illa non
            negat. Rogavit, et quo tandem consilio, misisset eo supellectilem. Mi vir, inquit,
            assuetus es vitae commodiori. Videbam illic te durius accipi; putabam, esse officii mei,
            ut, quando ita tibi cordi est, lautius illic habereris.</p>
        </sp>
        <sp>
          <speaker>Xa.</speaker>
          <p>0 matronam nimium bonam. Ego citius pro lecto substravissem illi fasciculum urticarum
            ac tribulorum.</p>
        </sp>
        <sp>
          <speaker>Eu.</speaker>
          <p>Sed audi finem. Vir, perspecta tanta probitate, tantaque mansuetudine coniugis suae,
            nunquam deinde usus est furtivo concubitu; sed domi semet oblectavit cum sua. Scio tibi
            notum esse Gilbertum Batavum.</p>
        </sp>
        <sp>
          <speaker>Xa.</speaker>
          <p>Novi.</p>
        </sp>
        <sp>
          <speaker>Eu.</speaker>
          <p>Is, ut scis, florenti aetate duxit uxorem iam provectiorem ac vergenti aetate.</p>
        </sp>
        <sp>
          <speaker>Xa.</speaker>
          <p>Dotem fortasse duxit, non uxorem.</p>
        </sp>
        <sp>
          <speaker>Eu.</speaker>
          <p>Sic est. Is, fastidiens uxoris, adamabat mulierculam, cum qua se subinde oblectabat
            foris. Raro domi prandebat aut coenabat. Quid tu heic eras factura?</p>
        </sp>
        <sp>
          <speaker>Xa.</speaker>
          <p>Quid? Ego illi adamatae involassem in capillos, et maritum exeuntem ad illam
            perfudissem lotio, ut sic unctus iret ad convivium.</p>
        </sp>
        <sp>
          <speaker>Eu.</speaker>
          <p>At quanto haec prudentius! Invitabat mulierculam domum suam, comiter accipiebat. Ita
            maritum quoque sine veneficiis domum pertraxit. Et si quando foris coenabat cum illa,
            misit eo missum aliquem elegantiorem, iubens ut suaviter viverent.</p>
        </sp>
        <sp>
          <speaker>Xa.</speaker>
          <p>Ego malim mori, quam esse lena mei mariti.</p>
        </sp>
        <sp>
          <speaker>Eu.</speaker>
          <p>Verum interim rem ipsam expende. Nonne hoc multo satius erat, quam si saevitia sua
            prorsus alienasset maritum, ac totam aetatem in iurgiis exegisset?</p>
        </sp>
        <sp>
          <speaker>Xa.</speaker>
          <p>Fateor minus esse mali; sed ego non possem.</p>
        </sp>
        <sp>
          <speaker>Eu.</speaker>
          <p>Unum adiiciam; atque ita discedam ab exemplis. Hic vicinus noster, vir probus et
            integer, sed paulo imcundior, quodam die pulsaverat uxorem suam, foeminam laudatissimam.
            Ea se recepit in intimum conclave, atque illic lacrymans atque singultiens, decoquebat
            animi aegritudinem. Aliquanto post per occasionem eodem ingressus est maritus; reperit
            uxorem flentem. Quid, inquit, heic lacrymas ac singultis, puerorum more? Tum illa
            prudenter: Quid? inquit; an non hoc satius, ut heic deplorem malum meum, quam si in via
            vociferer, quemadmodum solent aliae mulieres? Hoc dicto tam uxorio fractus ac victus
            hominis animus; data dextra pollicitus est uxori, se posthac nunquam in illam
            coniecturum manus: nec fecit.</p>
        </sp>
        <sp>
          <speaker>Xa.</speaker>
          <p>Ego idem impetravi a meo diversa ratione.</p>
        </sp>
        <sp>
          <speaker>Eu.</speaker>
          <p>Sed interim est inter vos bellum perpetuum.</p>
        </sp>
        <sp>
          <speaker>Xa.</speaker>
          <p>Quid igitur velles me facere?</p>
        </sp>
        <sp>
          <speaker>Eu.</speaker>
          <p>Primum mussanda est tibi omnis iniuria mariti, et animus illius officiis, comitate,
            mansuetudine paullatim est conciliandus: aut vinces tandem, aut certe multo commodiore
            uteris, quam nunc uteris.</p>
        </sp>
        <sp>
          <speaker>Xa.</speaker>
          <p>Ille ferocior est, quam ut ullis officiis mansuescat.</p>
        </sp>
        <sp>
          <speaker>Eu.</speaker>
          <p>Eia, ne dixeris. Nulla est fera tam immanis, quin officiis cicuretur; ne desperes in
            homine. Fac periculum menses aliquot; me accusa, nisi senseris consilium hoc tibi fuisse
            bono. Sunt etiam quaedam vitia, ad quae tibi connivendum est. Illud ante omnia tibi
            cavendum censeo, ne quid rixae moveas in cubiculo aut in lecto: sed curandum est, ut
            illic omnia sint festiva ac iucunda. Etenim si is locus qui diluendis offensis,
            sarciendaeque gratiae consecratus est, lite aut aegritudine quapiam profanetur; iam
            sublatum est omne remedium benevolentiae reconciliandae. Sunt enim foeminae quaedam tam
            morosae, ut in ipso etiam coitu querantur ac rixentur, eamque voluptatem, quae diluere
            solet ex animis virorum, si quid inerat molestiae, morum fastidio reddant insuavem;
            pharmacum ipsum vitiantes, quum licuisset mederi offensis.</p>
        </sp>
        <sp>
          <speaker>Xa.</speaker>
          <p>Istud mihi frequenter accidit.</p>
        </sp>
        <sp>
          <speaker>Eu.</speaker>
          <p>Atqui tametsi semper est cavendum uxori, ne qua re molesta sit viro, tamen id maxime
            studere debet, ut in eo congresso se viro praebeat modis omnibus commodam et
          iucundam.</p>
        </sp>
        <sp>
          <speaker>Xa.</speaker>
          <p>Viro: mihi cum bellua res est.</p>
        </sp>
        <sp>
          <speaker>Eu.</speaker>
          <p>Mitte male loqui: fere nostra culpa viri mali sunt. Sed ut ad rem redeam: qui versantur
            in priscis fabulis po&#235;tarum, narrant Ve nerem (eam faciunt deam connubii
            praesidem) habere cestum arte Vulcani confectum: in eo intextum esse quidquid est
            amatorii medicamenti: eo se cingit, quoties congressura est cum marito.</p>
        </sp>
        <sp>
          <speaker>Xa.</speaker>
          <p>Fabulam audio.</p>
        </sp>
        <sp>
          <speaker>Eu.</speaker>
          <p>Verum; sed audi, quid sibi velit fabula.</p>
        </sp>
        <sp>
          <speaker>Xa.</speaker>
          <p>Dic.</p>
        </sp>
        <sp>
          <speaker>Eu.</speaker>
          <p>Illud docet, uxorem omnem curam adhibere oportere, ut in congresso connubiali iucunda
            sit marito, quo recalescat ac redintegretur amor ille maritalis, et discutiatur ex
            animo, si quid erat offensionis aut taedii.</p>
        </sp>
        <sp>
          <speaker>Xa.</speaker>
          <p>Sed unde nobis cestus ille?</p>
        </sp>
        <sp>
          <speaker>Eu.</speaker>
          <p>Nihil opus veneficiis aut incantamentis. Nullum incantamentum efficacius, quam morum
            probitas cum suavitate coniuncta.</p>
        </sp>
        <sp>
          <speaker>Xa.</speaker>
          <p>Ego tali marito blandiri non possum.</p>
        </sp>
        <sp>
          <speaker>Eu.</speaker>
          <p>At hoc tua refert, ut desinat esse talis. Si Circes artibus posses maritum vertere in
            suem aut ursum, faceres?</p>
        </sp>
        <sp>
          <speaker>Xa.</speaker>
          <p>Nescio.</p>
        </sp>
        <sp>
          <speaker>Eu.</speaker>
          <p>Nescis? An malles habere suem maritum, quam hominem?</p>
        </sp>
        <sp>
          <speaker>Xa.</speaker>
          <p>Equidem malim hominem.</p>
        </sp>
        <sp>
          <speaker>Eu.</speaker>
          <p>Age, quid si Circes artibus posses ex temulento reddere sobrium, ex prodigo frugalem,
            ex cessatore diligentem, nonne faceres?</p>
        </sp>
        <sp>
          <speaker>Xa.</speaker>
          <p>Plane facerem: sed unde mihi istae artes?</p>
        </sp>
        <sp>
          <speaker>Eu.</speaker>
          <p>Atqui istas artes habes in te, si modo velis adhibere. Tuus, velis nolis, sit oportet.
            Quo meliorem eum reddideris, hoc magis consulueris tibi. Tu tantum oculos habes defixos
            in illius vitia, eoque tibi exaggerant odium; et hac ansa tantum arripis illum, qua
            teneri non potest. Illa potius contemplare, quae bona sunt in illo; et hac ansa prehende
            illum, qua teneri potest. Antequam illi nuberes, tempus erat expendendi, quid haberet
            malorum. Oportebat enim non oculis solum, verum etiam auribus maritum deligere: nunc
            medendi tempus est, non accusandi.</p>
        </sp>
        <sp>
          <speaker>Xa.</speaker>
          <p>Quae mulier unquam auribus cepit maritum?</p>
        </sp>
        <sp>
          <speaker>Eu.</speaker>
          <p>Oculis capit, quae nihil aliud spectat, quam corporis formam: auribus, quae diligenter
            observat, quid fama de ille praedicet.</p>
        </sp>
        <sp>
          <speaker>Xa.</speaker>
          <p>Pulchre mones, sed sero.</p>
        </sp>
        <sp>
          <speaker>Eu.</speaker>
          <p>At non serum est studere corrigendo marito. Ad eam rem conducet, si quid pignoris ex te
            natum fuerit viro.</p>
        </sp>
        <sp>
          <speaker>Xa.</speaker>
          <p>Iam natum est.</p>
        </sp>
        <sp>
          <speaker>Eu.</speaker>
          <p>Quando?</p>
        </sp>
        <sp>
          <speaker>Xa.</speaker>
          <p>Iam pridem.</p>
        </sp>
        <sp>
          <speaker>Eu.</speaker>
          <p>Quot menses sunt?</p>
        </sp>
        <sp>
          <speaker>Xa.</speaker>
          <p>Ferme septem.</p>
        </sp>
        <sp>
          <speaker>Eu.</speaker>
          <p>Quid ego audio? Tu nobis trimestris foetus iocum renovas?</p>
        </sp>
        <sp>
          <speaker>Xa.</speaker>
          <p>Nequaquam.</p>
        </sp>
        <sp>
          <speaker>Eu.</speaker>
          <p>Ita necesse est, si tempus a nuptiarum die supputas.</p>
        </sp>
        <sp>
          <speaker>Xa.</speaker>
          <p>Imo ante nuptias fuerat mihi cum eo colloquium.</p>
        </sp>
        <sp>
          <speaker>Eu.</speaker>
          <p>An ex colloquio nascuntur pueri?</p>
        </sp>
        <sp>
          <speaker>Xa.</speaker>
          <p>Forte solam nactus, coepit alludere, titillans axillas, ac latera, quo me provocaret ad
            ri sum. Ego non ferens titillationem, me resupinabam in lectum; ille incumbens figebat
            oscula, nec satis scio, quid egerit praeterea: certe paucis post diebus uterus coepit
            intumescere.</p>
        </sp>
        <sp>
          <speaker>Eu.</speaker>
          <p>I nunc, et maritum contemne; qui si lusitans gignit liberos, quid faciet, quum serio
            rem aget?</p>
        </sp>
        <sp>
          <speaker>Xa.</speaker>
          <p>Suspicor et nunc me gravidam esse.</p>
        </sp>
        <sp>
          <speaker>Eu.</speaker>
          <p>Euge contigit felici fundo bonus cultor.</p>
        </sp>
        <sp>
          <speaker>Xa.</speaker>
          <p>Hac in parte plus praestat, quam vellem.</p>
        </sp>
        <sp>
          <speaker>Eu.</speaker>
          <p>Ista querela tibi cum paucis uxoribus est communis. Sed inter vos intercesserat pactum
            connubiale?</p>
        </sp>
        <sp>
          <speaker>Xa.</speaker>
          <p>Intercesserat.</p>
        </sp>
        <sp>
          <speaker>Eu.</speaker>
          <p>Levius igitur peccatum est. Estne proles mascula?</p>
        </sp>
        <sp>
          <speaker>Xa.</speaker>
          <p>Est.</p>
        </sp>
        <sp>
          <speaker>Eu.</speaker>
          <p>Illa vos rediget in gratiam, si tu vel paullulum temet accommodes. Quid alii praedicant
            de tuo marito sodales, et quibuscum habet commercium foris?</p>
        </sp>
        <sp>
          <speaker>Xa.</speaker>
          <p>Praedicant eum esse moribus commodissimis, comem, liberalem, amicum amico.</p>
        </sp>
        <sp>
          <speaker>Eu.</speaker>
          <p>Et ista mihi bonam spem faciunt, illum fore qualem volumus.</p>
        </sp>
        <sp>
          <speaker>Xa.</speaker>
          <p>At mihi uni talis non est.</p>
        </sp>
        <sp>
          <speaker>Eu.</speaker>
          <p>Sed tu te illi praebeto, qualem dixi; meque pro Eulalia voca Pseudolaliam, nisi tibi
            quoque talis esse coeperit. Quin et illud cogita, illum adhuc iuvenem esse, nondum
            opinor egressum annos viginti quatuor: nondum novit, quid sit esse patremfamilias. Iam
            non est tibi cogitandum de divortio.</p>
        </sp>
        <sp>
          <speaker>Xa.</speaker>
          <p>At frequenter cogitavi.</p>
        </sp>
        <sp>
          <speaker>Eu.</speaker>
          <p>Verum ea cogitatio quando tibi inciderit in mentem, primum reputa tecum, quam nihili
            res sit foemina divulsa a viro. Summum decus matronae est, morigeram esse suo coniugi.
            Ita natura comparatum est. Ita voluit Deus, ut mulier tota pendeat a viro. Tantum cogita
            id quod res est: maritus est, alius non potest obtingere. Dende veniat in mentem puellus
            ille duobus communis. Quid de illo statues? Auferes tecum? fraudabis maritum sua
            possessione. Relinques apud illum? spoliabis te ipsam eo, quo nihil habes carius.
            Postremo dic mihi, habesne, quae tibi male velint?</p>
        </sp>
        <sp>
          <speaker>Xa.</speaker>
          <p>Habeo novercam germanam; praeterea socrum huic simillimam.</p>
        </sp>
        <sp>
          <speaker>Eu.</speaker>
          <p>Adeo tibi male volunt?</p>
        </sp>
        <sp>
          <speaker>Xa.</speaker>
          <p>Cuperent extinctam.</p>
        </sp>
        <sp>
          <speaker>Eu.</speaker>
          <p>Et istae tibi fac ut in mentem veniant. Quid enim illis possis facere gratius, quam si
            videant te divulsam a marito, viduam, imo plus quam viduam vivere? Nam viduis licet
            alteri nubere.</p>
        </sp>
        <sp>
          <speaker>Xa.</speaker>
          <p>Equidem probo tuum consilium, sed taedet diutini laboris.</p>
        </sp>
        <sp>
          <speaker>Eu.</speaker>
          <p>At reputa, quantum laborum sumpseris prius, quam hunc psittacum docueris quaedam humana
            verba sonare.</p>
        </sp>
        <sp>
          <speaker>Xa.</speaker>
          <p>Plurimum profecto.</p>
        </sp>
        <sp>
          <speaker>Eu.</speaker>
          <p>Et piget operam sumere in fingendo marito, quicum perpetuo suaviter degas aetatem?
            Quantum laboris sumunt homines, ut equum sibi commodum reddant? et nos pigebit
            adlaborare, ut maritis utamur commodioribus?</p>
        </sp>
        <sp>
          <speaker>Xa.</speaker>
          <p>Quid faciam?</p>
        </sp>
        <sp>
          <speaker>Eu.</speaker>
          <p>Iam dixi. Cura ut domi niteant omnia, ne quid sit molestiae, quod illum exigat ex
            aedibus. Tu te illi comem praebe, semper interim memor reverentiae cuiusdam, quam uxor
            debet marito. Absit tristitia; sed absit et petulantia: nec putida sis, nec lasciva. Sit
            apparatus domi lautus. Nosti palatum mariti: quod illi suavissimum est, id coquito. Quin
            etiam iis, quos ille amat, comem et affabilem te praebeto. Hos frequenter ad convivium
            voca. In convivio facito, ut laeta plenaque hilaritatis sint omnia. Denique si quando
            ille vino laetior pulsabit suam testudinem, tu voce accinito. Sic assuefacies maritum
            manere domi, et minues impensas. Sic enim ille cogitabit tandem: Nae ego insigniter
            insanio, qui foris magna rei famaeque iactura victitem cum scorto, quum domi habeam
            uxorem multo lepidiorem, meique amantiorem, apud quam nitidius ac lautius accipi
          liceat.</p>
        </sp>
        <sp>
          <speaker>Xa.</speaker>
          <p>An credis successurum, si tentem?</p>
        </sp>
        <sp>
          <speaker>Eu.</speaker>
          <p>Me vide. Ad me recipio. Interim et maritum tuum aggrediar; admonebo et illum sui
            officii.</p>
        </sp>
        <sp>
          <speaker>Xa.</speaker>
          <p>Laudo consilium; at vide ne quid huius rei suboleat ipsi: misceret coelum terrae.</p>
        </sp>
        <sp>
          <speaker>Eu.</speaker>
          <p>Ne metue. Ita per ambages temperabo sermonem, ut ipse mihi narret, quid inter vos sit
            turbarum. Hoc facto, meo more tractabo illum blandissime, et ut spero, tradam eum tibi
            commodiorem. De te per occasionem mentiar, quam amanter de illo sis locuta.</p>
        </sp>
        <sp>
          <speaker>Xa.</speaker>
          <p>Christus bene fortunet quod agimus.</p>
        </sp>
        <sp>
          <speaker>Eu.</speaker>
          <p>Aderit, modo ne desis tibi.</p>
        </sp>
      </div>
      <div
        n="22"
        type="colloquium">
        <head>Militis et Carthusiani</head>
        <p>Personae</p>
        <castList>
          <castItem>Militis</castItem>
          <castItem>Carthusiani</castItem>
        </castList>
        <sp>
          <speaker>Mi.</speaker>
          <p>Salve, mi frater.</p>
        </sp>
        <sp>
          <speaker>Ca.</speaker>
          <p>Salve et tu, germane carissime.</p>
        </sp>
        <sp>
          <speaker>Mi.</speaker>
          <p>Vix te agnosco.</p>
        </sp>
        <sp>
          <speaker>Ca.</speaker>
          <p>Adeone consenui intra biennium?</p>
        </sp>
        <sp>
          <speaker>Mi.</speaker>
          <p>Non: sed caput rasum, nova vestis, faciunt, ut mihi videaris aliud quoddam animal.</p>
        </sp>
        <sp>
          <speaker>Ca.</speaker>
          <p>Itane non agnosceres uxorem tuam, si tibi occurreret induta nova veste?</p>
        </sp>
        <sp>
          <speaker>Mi.</speaker>
          <p>Non, si tali.</p>
        </sp>
        <sp>
          <speaker>Ca.</speaker>
          <p>At ego te probe agnosco, cui non solum vestis mutata est, verum etiam facies, totusque
            corporis habitus. Quot coloribus pictus es! Nulla avis aeque variat plumas suas. Tum
            quam omnia secta, quam nihil iuxta naturam aut morem communem! Adde tonsum verticem,
            barbam semirasam, silvam, quae supra labrum superius est, perplexam, nec aliter hinc et
            hinc prominentem, quam solent in felibus pili longiores. Nec una cicatrix foedavit
            vultum; ut Samius quispiam literatus videri possis, de quo iocus est proverbii.</p>
        </sp>
        <sp>
          <speaker>Mi.</speaker>
          <p>Sic decet redire e bello. Sed dic mihi, erat heic tanta bonorum medicorum inopia?</p>
        </sp>
        <sp>
          <speaker>Ca.</speaker>
          <p>Quam ob rem?</p>
        </sp>
        <sp>
          <speaker>Mi.</speaker>
          <p>Quia nulli commiseris sanandum cerebrum tuum prius, quam in hanc servitutem te
            paecipitem dares.</p>
        </sp>
        <sp>
          <speaker>Ca.</speaker>
          <p>Itane videor insanisse?</p>
        </sp>
        <sp>
          <speaker>Mi.</speaker>
          <p>Maxime. Quid erat necesse heic te sepeliri ante tempus, quum esset unde commode viveres
            in mundo?</p>
        </sp>
        <sp>
          <speaker>Ca.</speaker>
          <p>At nunc non videor tibi in mundo vivere?</p>
        </sp>
        <sp>
          <speaker>Mi.</speaker>
          <p>Non, per Iovem.</p>
        </sp>
        <sp>
          <speaker>Ca.</speaker>
          <p>Dic quam ob rem?</p>
        </sp>
        <sp>
          <speaker>Mi.</speaker>
          <p>Quia, non licet amubulare quo velis. Huic loco velut caveae includeris: adde rasuram,
            vestem prodigiosam, solitudinem, piscium perpetuum esum, ut mirer teipsum non verti in
            piscem.</p>
        </sp>
        <sp>
          <speaker>Ca.</speaker>
          <p>Si verterentur homines in omnia quibus vescuntur, tu iam pridem porcus esses: nam
            suilla soles delectari.</p>
        </sp>
        <sp>
          <speaker>Mi.</speaker>
          <p>Non dubito, quin iamdudum poeniteat te instituti: paucos enim comperio, quos non capiat
            poenitudo.</p>
        </sp>
        <sp>
          <speaker>Ca.</speaker>
          <p>Hoc illis uso venit, qui se in hoc vitae genus velut in puteum praecipitant: ego
            descendi sensim et consulto, prius explorato me ipso, perspectaque tota huius vitae
            ratione, iam annos natus viginti octo, qua aetate sibi quisque notus esse potest. Quod
            ad locum attinet, tu quoque loco angusto concluderis, si totius mundi consideres
            amplitudinem. Nec refert, quam spatiosus sit locus, modo nihil desit ad vitae
            commoditatem. Multi raro, aut nunquam exeunt civitatem, in qua nati sunt: qui si
            vetarentur exire, magnopere sibi displicerent, et incesseret illis mira libido
            relinquendae civitatis. Hic affectus vulgaris est, quo ego careo. Imaginor, heic totum
            esse mundum, et haec tabula mihi totum terrarum orbem repraesentat, quem ego cogitatione
            iucundius simul et tutius perambulo, quam is qui navigavit ad novas insulas.</p>
        </sp>
        <sp>
          <speaker>Mi.</speaker>
          <p>Heic tu propemodum dicis verum.</p>
        </sp>
        <sp>
          <speaker>Ca.</speaker>
          <p>Rasuram danmare non potes, qui volens tondearis, utique commoditatis gratia. Mihi
            rasura, si nihil aliud, certe reddit caput purius, ac fortasse salubrius. Venetiae quam
            multi patricii totum etiam caput radunt! Quid autem habet prodigiosum vestis? Nonne
            tegit corpus? Ad duplicem usum adhibetur vestis, ut depellatur iniuria coeli, eaque
            velet, quae pudor iubet tegi. An non hos usus praebet haec vestis? Sed offendit color.
            Quis color magis decet omnes Christianos, quam is qui datus est omnibus in baptismo?
            Dictum est tibi quoque:<emph>Accipe vestem candidam</emph>. Haec itaque vestis admonet
            me, quid promiserim in baptismo: nimirum innocentiae perpetuum studium. Porro
            solitudinem si vocas turbae fugam, hoc exemplum est non nostrum, sed veterum
            prophetarum, atque etiam philosophorum ethnicorum, et quibuscunque bonae mentis cura
            fuit. Imo po&#235;tae, astrologi, ac similibus artibus dediti, quoties aliquid magni
            ac supra vulgus hominum moliuntur, secessum quaerere solent. Cur autem voces hanc
            solitudinem? Unius amiculi confabulatio pellit solitudinis taedium. Heic habeo sodales
            omnium rerum plus quam sedecim. Ad haec intervisunt amici crebrius quam vellem aut
            expedit; et tibi videor in solitudine vivere?</p>
        </sp>
        <sp>
          <speaker>Mi.</speaker>
          <p>At non semper licet cum his confabulari.</p>
        </sp>
        <sp>
          <speaker>Ca.</speaker>
          <p>Nec semper expedit. Atque hoc iucundior est confabulatio, quod voluptatis gratiam
            augeat interrupta copia.</p>
        </sp>
        <sp>
          <speaker>Mi.</speaker>
          <p>Non pessime coniectas. Nam mihi quoque suaviores sunt carnes, revoluto Pascha post
            quadragesimam.</p>
        </sp>
        <sp>
          <speaker>Ca.</speaker>
          <p>Nec interim tamen, quum maxime videor solus, desunt mihi confabulones, longe
            festiviores ac suaviores istis vulgaribus congerronibus.</p>
        </sp>
        <sp>
          <speaker>Mi.</speaker>
          <p>Ubi sunt?</p>
        </sp>
        <sp>
          <speaker>Ca.</speaker>
          <p>Vides heic codicem Evangelicum? In hoc mecum fabulatur ille, qui olim additus facundus
            comes in via duobus discipulis proficiscentibus in Emauntem, effecit, ut non sentirent
            itineris laborem, sed sentirent dulcissimum cordis ardorem, inhiantes mellitis illius
            sermonibus. In hoc mihi loquitur Paulus, in hoc Esaias, ceterique prophetae. Heic mecum
            confabulatur dulcissimus ille Chrysostomus, heic Basilius, heic Augustinus, heic
            Hieronymus, heic Cyprianus, ceterique non minus eruditi quam facundi doctores. An nosti
            ullos tam amoenos confabulones, quos cum his conferas? An in tali sodalitio, quod mihi
            nunquam non adest, reputas obrepere posse solitudinis taedium?</p>
        </sp>
        <sp>
          <speaker>Mi.</speaker>
          <p>Mihi frustra loquerentur, non intellecturo.</p>
        </sp>
        <sp>
          <speaker>Ca.</speaker>
          <p>Iam quid refert, quibus rebus hoc corpusculum alatur, cui minimo satis fit, si iuxta
            naturam vivamus? Uter nostrum habitior? tu, qui vesceris perdicibus, phasianis et capis;
            an ego, qui vivo piscibus?</p>
        </sp>
        <sp>
          <speaker>Mi.</speaker>
          <p>Si tibi esset uxor, ut mihi est, minus haberes succi.</p>
        </sp>
        <sp>
          <speaker>Ca.</speaker>
          <p>Et ideo sufficit quilibet cibus, et quantumvis exiguus.</p>
        </sp>
        <sp>
          <speaker>Mi.</speaker>
          <p>Sed interim agitas vitam Iudaicam.</p>
        </sp>
        <sp>
          <speaker>Ca.</speaker>
          <p>Bona verba: Christianam, si non assequimur, certe sequimur.</p>
        </sp>
        <sp>
          <speaker>Mi.</speaker>
          <p>In veste, cibo, preculis, ceterisque caeremoniis ponitis fiduciam, neglecto studio
            pietatis Evangelicae.</p>
        </sp>
        <sp>
          <speaker>Ca.</speaker>
          <p>Quid alii faciant, non est meum iudicare: ego his rebus nequaquam confido, minimumque
            tribuo; sed in animi puritate et in Christo colloco fiduciam.</p>
        </sp>
        <sp>
          <speaker>Mi.</speaker>
          <p>Cur igitur observas?</p>
        </sp>
        <sp>
          <speaker>Ca.</speaker>
          <p>Ut mihi pax sit cum fratribus meis; et ne cui quoquo modo sim offendiculo. Nolim autem
            offendere quenquam ob huiusmodi res leviculas, quas nihil est negotii servare. Ut sumus
            homines quacunque veste tecti, minutissimarum etiam rerum similitudo aut dissimilitudo
            conciliat aut dirimit concordiam. Rasum caput, aut vestis color, per se quidem non
            commendat me Deo. Sed quid diceret populus, si comam alerem, aut tuam istam vestem
            sumerem? Reddidi tibi rationem mei consilii; nunc, quaeso ut mihi vicissim tui consilii
            rationem reddas, dicasque, ubi cessarint omnes boni medici, quum relicta domi uxore
            iuvencula et liberis, proficiscereris in militiam, vili salario conductus ad iugulandos
            homines, idque tui quoque capitis periculo. Neque enim tibi res erat cum fungis aut
            papaveribus, sed cum armatis viris. Utrum vero putas infelicius, iugulare Christianum
            hominem ob mercedulam, a quo nunquam sis laesus; an te ipsum simul, et corpus, et
            animam, in aeternum exitium mittere?</p>
        </sp>
        <sp>
          <speaker>Mi.</speaker>
          <p>Fas est occidere hostem.</p>
        </sp>
        <sp>
          <speaker>Ca.</speaker>
          <p>Fortassis est, si impetat patriam tuam. Tum pium videri potest, pugnare pro liberis et
            uxore, pro parentibus et amicis, pro aris et focis, pro tranquillitate publica. Quid
            istuc ad tuam militiam mercenariam? Ego, si perisses in hoc bello, non redemissem animam
            tuam vitiosa nuce.</p>
        </sp>
        <sp>
          <speaker>Mi.</speaker>
          <p>Non?</p>
        </sp>
        <sp>
          <speaker>Ca.</speaker>
          <p>Non, ita me Christus bene amet. Iam utrum existimas durius, obedire bono viro, quem nos
            Priorem vocamus, qui vocet ad preces, ad sacram lectionem, ad doctrinam salutarem, ad
            psallendum Deo; an obedire barbaro cuipiam centurioni, qui saepe magnis ac nocturnis
            itineribus vocet quo lubet, ac revocet; qui bombardarum ictibus obiiciat, qui iubeat te
            stare loco aut occisurum, aut occidendum?</p>
        </sp>
        <sp>
          <speaker>Mi.</speaker>
          <p>Minus narras, quam res habeat, malorum.</p>
        </sp>
        <sp>
          <speaker>Ca.</speaker>
          <p>Si quid ego deflexero a disciplina huius instituti, poena est admonitio, aut aliud leve
            quiddam: tibi, si quid committas adversus leges imperatorias, aut pendendum est, aut
            nudo inter intentatas in te lancearum cuspides eundum. Nam plecti capite, beneficium
            est.</p>
        </sp>
        <sp>
          <speaker>Mi.</speaker>
          <p>Non possum refragari veris.</p>
        </sp>
        <sp>
          <speaker>Ca.</speaker>
          <p>Iam cultus iste satis indicat, te non multum nummorum referre domum.</p>
        </sp>
        <sp>
          <speaker>Mi.</speaker>
          <p>Nummorum mihi iam pridem ne pilus quidem fuit, imo multum aeris alieni conflavi.
            Proinde huc deflexi, ut me instruas viatico.</p>
        </sp>
        <sp>
          <speaker>Ca.</speaker>
          <p>Utinam huc deflexisses, quum properares in sceleratam istam militiam! Sed unde tanta
            nuditas?</p>
        </sp>
        <sp>
          <speaker>Mi.</speaker>
          <p>Rogas unde? Quidquid ex salario, quidquid ex praedationibus, sacrilegiis, rapinis,
            furti, parare licuit, id totum absumebatur in vina, scorta, et aleam.</p>
        </sp>
        <sp>
          <speaker>Ca.</speaker>
          <p>O te miserum! Et interim uxorcula, cuius gratia Deus iussit relinqui patrem et matrem,
            domi moerebat deserta cum parvis liberis. Et interea tibi videbaris vivere in tantis
            miseriis, in tantis sceleribus?</p>
        </sp>
        <sp>
          <speaker>Mi.</speaker>
          <p>Hoc fallebat sensum malorum, quod innumeros haberem malorum socios.</p>
        </sp>
        <sp>
          <speaker>Ca.</speaker>
          <p>Quin illud vereor, ne uxor te non agnoscat.</p>
        </sp>
        <sp>
          <speaker>Mi.</speaker>
          <p>Qui sic?</p>
        </sp>
        <sp>
          <speaker>Ca.</speaker>
          <p>Quia sic cicatrices pinxerunt tibi novam faciem. In fronte quam fossam habes! Videtur
            tibi exsectum fuisse cornu.</p>
        </sp>
        <sp>
          <speaker>Mi.</speaker>
          <p>Imo si rem nosses, gratulareris mihi hanc cicatricem.</p>
        </sp>
        <sp>
          <speaker>Ca.</speaker>
          <p>Quam ob rem?</p>
        </sp>
        <sp>
          <speaker>Mi.</speaker>
          <p>Minimo minus aberat, quin perierim.</p>
        </sp>
        <sp>
          <speaker>Ca.</speaker>
          <p>Quid erat mali?</p>
        </sp>
        <sp>
          <speaker>Mi.</speaker>
          <p>Cuidam tendenti rupta est balista chalybea; eius fragmentum insiliit in frontem.</p>
        </sp>
        <sp>
          <speaker>Ca.</speaker>
          <p>Et in bucca cicatricem habes palmo longiorem.</p>
        </sp>
        <sp>
          <speaker>Mi.</speaker>
          <p>Hoc vulnus accepi in pugna.</p>
        </sp>
        <sp>
          <speaker>Ca.</speaker>
          <p>Bellica?</p>
        </sp>
        <sp>
          <speaker>Mi.</speaker>
          <p>Non: inter aleam ortum est dissidium.</p>
        </sp>
        <sp>
          <speaker>Ca.</speaker>
          <p>Iam et in mento video nescio quid gemmarum.</p>
        </sp>
        <sp>
          <speaker>Mi.</speaker>
          <p>Nihil est.</p>
        </sp>
        <sp>
          <speaker>Ca.</speaker>
          <p>Suspicor tibi contractam scabiem, quam vocant Hispanicam.</p>
        </sp>
        <sp>
          <speaker>Mi.</speaker>
          <p>Recte divinas, mi frater. Tertium ea laboravi neque ad vitae periculum.</p>
        </sp>
        <sp>
          <speaker>Ca.</speaker>
          <p>Unde hoc mali accidit tibi, ut sic incurvus incedas, quasi esses nonagenarius, aut
            quasi messor quispiam, aut quasi delumbatus esses fuste?</p>
        </sp>
        <sp>
          <speaker>Mi.</speaker>
          <p>Morbus ita contraxit nervos.</p>
        </sp>
        <sp>
          <speaker>Ca.</speaker>
          <p>Nae heic magnificam passus es metamorphosin. Antehac eras eques, nunc ex centauro
            factus es animal semireptile.</p>
        </sp>
        <sp>
          <speaker>Mi.</speaker>
          <p>Haec nimirum est alea Martis.</p>
        </sp>
        <sp>
          <speaker>Ca.</speaker>
          <p>Imo haec est insania tuae mentis. Quas vero manubias uxori tuae liberisque tuis referes
            domum? lepram? Nam ista scabies nihil aliud est, quam leprae species; nisi quod ideo non
            vitatur, quia multorum est communis, praecipue nobilium: at ob hoc ipsum magis debebat
            vitari. Nunc istud malum adfricabis iis, qui tibi debuerant esse carissimi: et ipse per
            omnem vitam putre cadaver circumferes.</p>
        </sp>
        <sp>
          <speaker>Mi.</speaker>
          <p>Quaeso te, frater, ut desinas: satis malorum est, etiamsi non accedat obiurgationis
            molestia.</p>
        </sp>
        <sp>
          <speaker>Ca.</speaker>
          <p>Quotam autem malorum partem commemoravi? Ista corporis duntaxat sunt. Iam animam vero
            qualem reportas, quanta scabie putrem, quot vulneribus sauciam!</p>
        </sp>
        <sp>
          <speaker>Mi.</speaker>
          <p>Tam puram refero, quam est cloaca Parisiis, in via quae dicitur vulgo Maberti, aut
            latrina publica.</p>
        </sp>
        <sp>
          <speaker>Ca.</speaker>
          <p>Vereor ne multo peius oleat apud Deum et angelos eius.</p>
        </sp>
        <sp>
          <speaker>Mi.</speaker>
          <p>Sed iam rixae satis est; dic aliquid de sarciendo viatico.</p>
        </sp>
        <sp>
          <speaker>Ca.</speaker>
          <p>Mihi nihil est quod dem, experiar quid velit Prior.</p>
        </sp>
        <sp>
          <speaker>Mi.</speaker>
          <p>Atqui si quid daretur, essent tibi paratae manus: nunc multae obstant difficultates,
            quando numerandum est aliquid.</p>
        </sp>
        <sp>
          <speaker>Ca.</speaker>
          <p>Quid alii faciant, ipsi viderint: mihi nec ad accipiendum, nec ad dandum sunt manus.
            Verum de his a prandio; nunc tempus monet, ut accumbamus.</p>
        </sp>
      </div>
      <div
        n="23"
        type="colloquium">
        <head>Pseudochei et philetymi</head>
        <p>Personae</p>
        <castList>
          <castItem>Pseudochei</castItem>
          <castItem>Philetymi</castItem>
        </castList>
        <sp>
          <speaker>Ph.</speaker>
          <p>Unde tibi scatet tanta mendaciorum vis?</p>
        </sp>
        <sp>
          <speaker>Ps.</speaker>
          <p>Unde suppetunt araneae fila?</p>
        </sp>
        <sp>
          <speaker>Ph.</speaker>
          <p>Non est igitur artis, sed naturae.</p>
        </sp>
        <sp>
          <speaker>Ps.</speaker>
          <p>A natura profecta sunt semina: ars et usus auxere facultatem.</p>
        </sp>
        <sp>
          <speaker>Ph.</speaker>
          <p>Non te pudet?</p>
        </sp>
        <sp>
          <speaker>Ps.</speaker>
          <p>Non magis quam coccycem suae cantionis.</p>
        </sp>
        <sp>
          <speaker>Ph.</speaker>
          <p>At tibi in manu est mutare cantionem tuam; et in hoc est homini data lingua, ut vera
            praedicet.</p>
        </sp>
        <sp>
          <speaker>Ps.</speaker>
          <p>Imo ut conducibilia. At non semper expedit vera dicere.</p>
        </sp>
        <sp>
          <speaker>Ph.</speaker>
          <p>Ita nonnunquam conducit habere manus furaces. Et hoc vitium esse tuo cognatum, testatur
            etiam popolare proverbium.</p>
        </sp>
        <sp>
          <speaker>Ps.</speaker>
          <p>Utrumque vitium honestis nititur auctoribus: illud habet Ulyssem tantopere laudatum ab
            Homero; hoc Mercurium etiam deum, si po&#235;tis credimus.</p>
        </sp>
        <sp>
          <speaker>Ph.</speaker>
          <p>Cur igitur vulgus execratur mendaces, fures etiam subiguntur in crucem?</p>
        </sp>
        <sp>
          <speaker>Ps.</speaker>
          <p>Non ideo quod mentiantur, aut furentur, sed quod inscite mentiantur aut furentur; vel
            quia praeter naturam, vel quia non satis callentes artem.</p>
        </sp>
        <sp>
          <speaker>Ph.</speaker>
          <p>Estne scriptor quispiam, qui tradit artem mentiendi?</p>
        </sp>
        <sp>
          <speaker>Ps.</speaker>
          <p>Bonam artis partem monstravere tui rhetores.</p>
        </sp>
        <sp>
          <speaker>Ph.</speaker>
          <p>Hi quidem tradunt artem bene dicendi.</p>
        </sp>
        <sp>
          <speaker>Ps.</speaker>
          <p>Verum: sed bona pars bene dicendi est, scite mentiri.</p>
        </sp>
        <sp>
          <speaker>Ph.</speaker>
          <p>Quid est scite mentiri?</p>
        </sp>
        <sp>
          <speaker>Ps.</speaker>
          <p>Vis definiam?</p>
        </sp>
        <sp>
          <speaker>Ph.</speaker>
          <p>Volo.</p>
        </sp>
        <sp>
          <speaker>Ps.</speaker>
          <p>Est ita mentiri, ut lucro sit, nec deprehendi possis.</p>
        </sp>
        <sp>
          <speaker>Ph.</speaker>
          <p>At quotidie deprehenduntur multi.</p>
        </sp>
        <sp>
          <speaker>Ps.</speaker>
          <p>Isti non sunt artifices absoluti.</p>
        </sp>
        <sp>
          <speaker>Ph.</speaker>
          <p>Es igitur tu absolutus artifex?</p>
        </sp>
        <sp>
          <speaker>Ps.</speaker>
          <p>Propemodum.</p>
        </sp>
        <sp>
          <speaker>Ph.</speaker>
          <p>Experire an me possis mentiendo fallere.</p>
        </sp>
        <sp>
          <speaker>Ps.</speaker>
          <p>Et te quoque possim, vir optime, si libeat.</p>
        </sp>
        <sp>
          <speaker>Ph.</speaker>
          <p>Dic igitur aliquod mendacium.</p>
        </sp>
        <sp>
          <speaker>Ps.</speaker>
          <p>At iam dixi. Non deprehendisti?</p>
        </sp>
        <sp>
          <speaker>Ph.</speaker>
          <p>Non.</p>
        </sp>
        <sp>
          <speaker>Ps.</speaker>
          <p>Age, fac sis attentus. Nunc incipiam mentiri.</p>
        </sp>
        <sp>
          <speaker>Ph.</speaker>
          <p>Sum attentus: dic aliquid.</p>
        </sp>
        <sp>
          <speaker>Ps.</speaker>
          <p>At iam iterum mentitus sum, te non deprehendente.</p>
        </sp>
        <sp>
          <speaker>Ph.</speaker>
          <p>Equidem nihil adhuc audio mendacii.</p>
        </sp>
        <sp>
          <speaker>Ps.</speaker>
          <p>Audisses, si calleres artem.</p>
        </sp>
        <sp>
          <speaker>Ph.</speaker>
          <p>Proinde commonstra tu.</p>
        </sp>
        <sp>
          <speaker>Ps.</speaker>
          <p>Primum appellavi te virum optimum. An non istuc est insigne mendncium, quum ne bonus
            quidem sis: et, si bonus esses, optimus dici non possis, quum sint innumeri te
          meliores?</p>
        </sp>
        <sp>
          <speaker>Ph.</speaker>
          <p>Heic plane fefelleras.</p>
        </sp>
        <sp>
          <speaker>Ps.</speaker>
          <p>Iam fac periculum, an possis alterum mendacium ex te deprehendere.</p>
        </sp>
        <sp>
          <speaker>Ph.</speaker>
          <p>Non possum.</p>
        </sp>
        <sp>
          <speaker>Ps.</speaker>
          <p>Heic desidero ingenium, quod alibi praestas.</p>
        </sp>
        <sp>
          <speaker>Ph.</speaker>
          <p>Fateor; ostende tu.</p>
        </sp>
        <sp>
          <speaker>Ps.</speaker>
          <p>Quum dicerem, nunc incipiam mentiri, nonne magnifice mentiebar, quum tot annos
            assueverim mentiri, et paulo ante, quam hoc dicerem, essem mentitus?</p>
        </sp>
        <sp>
          <speaker>Ph.</speaker>
          <p>Mirum praestigium.</p>
        </sp>
        <sp>
          <speaker>Ps.</speaker>
          <p>Sed nunc saltem monitus arrige aures, ut deprehendas mentientem.</p>
        </sp>
        <sp>
          <speaker>Ph.</speaker>
          <p>Arrexi; dic.</p>
        </sp>
        <sp>
          <speaker>Ps.</speaker>
          <p>Imo iam dictum est, et tu meum mendacium es imitatus.</p>
        </sp>
        <sp>
          <speaker>Ph.</speaker>
          <p>Tu mihi persuadebis, quod nec aures habeam nec oculos.</p>
        </sp>
        <sp>
          <speaker>Ps.</speaker>
          <p>Quum homini sint aures immobiles, ut nec arrigi possint, nec demitti, mentiebar te
            arrecturum aures.</p>
        </sp>
        <sp>
          <speaker>Ph.</speaker>
          <p>Talibus mendaciis plena est omnis hominum vita.</p>
        </sp>
        <sp>
          <speaker>Ps.</speaker>
          <p>Non talibus tantum, o bone. Nam haec ludicra sunt; sunt quae rem adferant.</p>
        </sp>
        <sp>
          <speaker>Ph.</speaker>
          <p>Turpius est lucrum ex mendacio, quam ex lotio.</p>
        </sp>
        <sp>
          <speaker>Ps.</speaker>
          <p>Verum est, inquam; sed iis, qui mentiendi nesciunt artem.</p>
        </sp>
        <sp>
          <speaker>Ph.</speaker>
          <p>Quam igitur tu calles artem?</p>
        </sp>
        <sp>
          <speaker>Ps.</speaker>
          <p>Non aequum est, ut te gratis doceam: numera; et audies.</p>
        </sp>
        <sp>
          <speaker>Ph.</speaker>
          <p>Non emo malas artes.</p>
        </sp>
        <sp>
          <speaker>Ps.</speaker>
          <p>Donas igitur gratis fundum tuum?</p>
        </sp>
        <sp>
          <speaker>Ph.</speaker>
          <p>Non sic insanio.</p>
        </sp>
        <sp>
          <speaker>Ps.</speaker>
          <p>At ego ex hac arte mea certiores capio fructus, quam tu ex tuo fundo.</p>
        </sp>
        <sp>
          <speaker>Ph.</speaker>
          <p>Manebit tibi ars tua: tantum profer specimen, ut intelligam non omnino vanum esse, quod
            dicis.</p>
        </sp>
        <sp>
          <speaker>Ps.</speaker>
          <p>Accipe igitur specimen. Multis multorum negotiis memet admisceo: emo, vendo, recipio,
            sumo mutuo, accipio depositum.</p>
        </sp>
        <sp>
          <speaker>Ph.</speaker>
          <p>Quid tum postea?</p>
        </sp>
        <sp>
          <speaker>Ps.</speaker>
          <p>Atque heic potissimum capto eos, a quibus non facile deprehendar.</p>
        </sp>
        <sp>
          <speaker>Ph.</speaker>
          <p>Quos?</p>
        </sp>
        <sp>
          <speaker>Ps.</speaker>
          <p>Stupidos, obliviosos, incogitantes, longe semotos, et mortuos.</p>
        </sp>
        <sp>
          <speaker>Ph.</speaker>
          <p>Certum est, mortuos neminem redarguere.</p>
        </sp>
        <sp>
          <speaker>Ps.</speaker>
          <p>Si quid cui vendo in diem, diligenter annoto in libellis rationum.</p>
        </sp>
        <sp>
          <speaker>Ph.</speaker>
          <p>Quid deinde?</p>
        </sp>
        <sp>
          <speaker>Ps.</speaker>
          <p>Ubi reddeuda est pecunia, plus imputo mercium emptori, quam acceperit. Is si incogitans
            est, aut obliviosus, mihi certum est lucrum.</p>
        </sp>
        <sp>
          <speaker>Ph.</speaker>
          <p>Quid si deprehendat?</p>
        </sp>
        <sp>
          <speaker>Ps.</speaker>
          <p>Profero librum rationalem.</p>
        </sp>
        <sp>
          <speaker>Ph.</speaker>
          <p>Quid si doceat et evincat, se non accepisse quod imputes. Reclamo quantum possum. Nam
            in hac arte prorsus inutilis est pudor. Denique extrema ancora est, ut aliquid
            comminiscar.</p>
        </sp>
        <sp>
          <speaker>Ps.</speaker>
          <p>Quid palam deprehensus?</p>
        </sp>
        <sp>
          <speaker>Ph.</speaker>
          <p>Nihil est facilius: erravit famulus, aut ipse lapsus sum memoria. Scitum est multas
            simul miscere rationes: heic facilius est imponere. Exempli caussa: sunt quaedam
            dispuncta, quod soluta sit pecunia: sunt alia pro quibus nihil numeratum est. Haec in
            posterioribus codicillis misceo, sic ut nil dispungam. Ubi supputatur, contendimus, et
            vinco plerumque, vel periurio. Est et hoc artis: fere rationem ineo cum accincto ad
            iter, et imparato. Nam mea mihi semper parata sunt. Deponitur aliquid apud me, servo
            clam apud me, nec reddo. Longum est prius quam resciscat ille, ad quem res missa est.
            Tandem si non licebit infitiari, dico, mihi periisse: aut contendo me misisse, quod non
            misi: incuso aurigas. Postremo, si vitare non possum quin reddam, reddo accisum.</p>
        </sp>
        <sp>
          <speaker>Ps.</speaker>
          <p>Bella vero ars.</p>
        </sp>
        <sp>
          <speaker>Ph.</speaker>
          <p>Nonnunquam eodem nomine bis accipio pecuniam, si liceat: primum domi, deinde illic quo
            proficiscor: et nusquam non sum. Interim tempus inducit oblivionem, confunduntur
            rationes, aliquis moritur, aut suscipit longinquam peregrinationem: ut omnia pessime
            cadant, saltem interim usus sum aliena pecunia. Nonnullos etiam capto specie
            benignitatis, ut faveant mentienti, sed semper de alieno: de meo nec matri darem
            teruncium. Quanquam autem in singulis videtur lucrum exiguum, ex multis tamen (multis
            enim memet, ut dixi, misceo) nascitur acervus haudquaquam poenitendus. Porro ne
            deprehendar, quum multae sint technae, tum illa praecipua: omnes omnium epistolas, quas
            possum, intercipio, resigno ac lego. Si quid obfuturum suspicor, premo: aut si reddo,
            reddo meo tempore. Ad haec inter longo semotos intervallo mendaciis meis sero
            simultatem.</p>
        </sp>
        <sp>
          <speaker>Ps.</speaker>
          <p>Quis istinc usus?</p>
        </sp>
        <sp>
          <speaker>Ph.</speaker>
          <p>Geminus. Primum, si non praestatur, quod alterius nomine promisi et quo nomine munus
            etiam accepi, (nam fumos huiusmodi magno vendo) fingo, per illum aut illum stetisse, quo
            minus perfectum sit.</p>
        </sp>
        <sp>
          <speaker>Ps.</speaker>
          <p>Quid si neget ille?</p>
        </sp>
        <sp>
          <speaker>Ph.</speaker>
          <p>Is procul abest, puta Basileae; ego polliceor in Anglia: deinde fit, ut orta simultate
            neuter alteri credat, si quid incuser. Habes specimen artis.</p>
        </sp>
        <sp>
          <speaker>Ps.</speaker>
          <p>At istam artem nos crassiores solemus vocare furtum, qui ficum vocamus ficum, et
            scapham scapham.</p>
        </sp>
        <sp>
          <speaker>Ph.</speaker>
          <p>0 hominem iuris Caesarei rudem! An licet intendere actonem furti ei, qui suppressit
            depositum, aut qui abiurat mutuum, aut simili techna imposuit?</p>
        </sp>
        <sp>
          <speaker>Ps.</speaker>
          <p>Oportuit.</p>
        </sp>
        <sp>
          <speaker>Ph.</speaker>
          <p>Proinde vide prudentiam artificum. Ex his plus est lucri, aut certe tantundem; et minus
            est periculi.</p>
        </sp>
        <sp>
          <speaker>Ps.</speaker>
          <p>Male sit tibi cum tuis technis ac mendaciis. Non enim libet dicere, vale.</p>
        </sp>
        <sp>
          <speaker>Ph.</speaker>
          <p>Tu ringere cum tua pannosa veritate; ego interim suaviter agam cum meis furtis ac
            mendaciis, dextro Ulysse ac Mercurio.</p>
        </sp>
      </div>
      <div
        n="24"
        type="colloquium">
        <head>Naufragium</head>
        <p>Personae</p>
        <castList>
          <castItem>Antonius</castItem>
          <castItem>Adolphus</castItem>
        </castList>
        <sp>
          <speaker>An.</speaker>
          <p>Horrenda narras. Est istuc navigare? Prohibeat Deus, ne mihi quidquam unquam tale
            veniat in mentem.</p>
        </sp>
        <sp>
          <speaker>Ad.</speaker>
          <p>Imo quod hactenus commemoravi, lusus merus est prae his quae nunc audies.</p>
        </sp>
        <sp>
          <speaker>An.</speaker>
          <p>Plus satis malorum audivi: inhorresco te memorante, quasi ipse periculo intersim.</p>
        </sp>
        <sp>
          <speaker>Ad.</speaker>
          <p>Imo mihi iucundi sunt acti labores. Ea nocte quiddam accidit, quod magna ex parte spem
            salutis ademit nauclero.</p>
        </sp>
        <sp>
          <speaker>An.</speaker>
          <p>Quid, obsecro?</p>
        </sp>
        <sp>
          <speaker>Ad.</speaker>
          <p>Nox erat sublustris, et in summo malo stabat quidam e nautis in galea; sic enim vocant,
            opinor; circumspectans, si quam terram videret: huic coepit adsistere sphaera quaedam
            ignea: id nautis tristissimum ostentum est, si quando solitarius ignis est; felix quum
            gemini. Hos vetustas credidit Castorum et Pollucem.</p>
        </sp>
        <sp>
          <speaker>An.</speaker>
          <p>Quid illis cum nautis, quorum alter fuit eques, alter pugil?</p>
        </sp>
        <sp>
          <speaker>Ad.</speaker>
          <p>Sic visum est po&#235;tis. Nauclerus qui clavo assidebat, Socie, inquit, (nam eo
            nomine se mutuo compellant nautae;) videsne, quod sodalitium tibi claudat latus? Video,
            respondit ille; et precor ut sit felix. Mox globus igneus delapsus per funes devolvit
            sese usque ad nauclerum.</p>
        </sp>
        <sp>
          <speaker>An.</speaker>
          <p>Num ille exanimatus est metu?</p>
        </sp>
        <sp>
          <speaker>Ad.</speaker>
          <p>Nautae assuevere monstris. Ibi paullisper commoratus, volvit se per margines totius
            navis: inde per medios foros dilapsus evanuit. Sub meridiem coepit magis ac magis
            incrudescere tempestas. Vidistine unquam Alpes?</p>
        </sp>
        <sp>
          <speaker>An.</speaker>
          <p>Vidi.</p>
        </sp>
        <sp>
          <speaker>Ad.</speaker>
          <p>Illi montes verrucae sunt, si conferantur ad undas maris. Quoties tollebamur in altum,
            licuisset lunam digito contingere: quoties demittebamur, videbamur dehiscente terra
            recta ire in Tartara.</p>
        </sp>
        <sp>
          <speaker>An.</speaker>
          <p>O insanos, qui se credunt mari!</p>
        </sp>
        <sp>
          <speaker>Ad.</speaker>
          <p>Nautis frustra luctantibus cum tempestate, tandem nauclerus totus pallens nos
          adiit.</p>
        </sp>
        <sp>
          <speaker>An.</speaker>
          <p>Is pallor praesagit aliquod magnum malum.</p>
        </sp>
        <sp>
          <speaker>Ad.</speaker>
          <p>Amici, inquit, desii esse dominus navis meae; vicere venti: reliquum est, ut spem
            nostram collocemus in Deo, et quisque se paret ad extrema.</p>
        </sp>
        <sp>
          <speaker>An.</speaker>
          <p>O vere Scythicam concionem!</p>
        </sp>
        <sp>
          <speaker>Ad.</speaker>
          <p>In primis autem, inquit, exoneranda est navis; sic iubet necessitas, durum telum:
            praestat consulere vitae dispendio rerum, quam simul cum rebus interire. Persuasit
            veritas: proiecta sunt in mare plurima vasa plena pretiosis mercibus.</p>
        </sp>
        <sp>
          <speaker>An.</speaker>
          <p>Hoc erat vere iacturam facere.</p>
        </sp>
        <sp>
          <speaker>Ad.</speaker>
          <p>Aderat Italus quidam, qui legatum egerat apud regem Scotiae: huic erat scrinium plenum
            vasis argenteis, annulis, panno, ac vestimentis sericis.</p>
        </sp>
        <sp>
          <speaker>An.</speaker>
          <p>Is nolebat decidere cum mari?</p>
        </sp>
        <sp>
          <speaker>Ad.</speaker>
          <p>Non; sed cupiebat aut perire cum amicis opibus suis, aut simul cum illis servari.
            Itaque refragabatur.</p>
        </sp>
        <sp>
          <speaker>An.</speaker>
          <p>Quid nauclerus?</p>
        </sp>
        <sp>
          <speaker>Ad.</speaker>
          <p>Per nos, inquit, liceret tibi cum tuis perire solum: sed aequum non est, ut nos omnes
            tui scrinii caussa periclitemur; alioqui te una cum scrinio dabimus in mare
          praecipitem.</p>
        </sp>
        <sp>
          <speaker>An.</speaker>
          <p>Orationem vere nauticam.</p>
        </sp>
        <sp>
          <speaker>Ad.</speaker>
          <p>Sic Italus quoque iacturam fecit, multa mala precans et superis et inferis, quod suam
            vitam elemento tam barbaro credidisset.</p>
        </sp>
        <sp>
          <speaker>An.</speaker>
          <p>Agnosco vocem Italicam.</p>
        </sp>
        <sp>
          <speaker>Ad.</speaker>
          <p>Paulo post venti, nihilo mitiores facti nostris muneribus, rupere funes, disiecere
            vela.</p>
        </sp>
        <sp>
          <speaker>An.</speaker>
          <p>O calamitatem!</p>
        </sp>
        <sp>
          <speaker>Ad.</speaker>
          <p>Ibi rursus nos adit nauta.</p>
        </sp>
        <sp>
          <speaker>An.</speaker>
          <p>Concionaturus</p>
        </sp>
        <sp>
          <speaker>Ad.</speaker>
          <p>Salutat: Amici, inquit, tempus hortatur, ut unusquisque Deo se commendet, ac morti se
            praeparet. Rogatus a quibusdam nauticae rei non imperitis, ad quot horas se crederet
            posse tueri navem, negavit se posse polliceri quidquam, sed ultra tres horas non
          posse.</p>
        </sp>
        <sp>
          <speaker>An.</speaker>
          <p>Haec concio durior etiam erat priore.</p>
        </sp>
        <sp>
          <speaker>Ad.</speaker>
          <p>Haec ubi locutus est, iubet incidi funes omnes; ac malum usque ad thecam, cui
            inseritur, incidi serra, ac simul cum antennis devolvi in mare.</p>
        </sp>
        <sp>
          <speaker>An.</speaker>
          <p>Cur hoc?</p>
        </sp>
        <sp>
          <speaker>Ad.</speaker>
          <p>Quonian sublato aut lacero velo erat oneri, non usui: tota spes erat in clavo.</p>
        </sp>
        <sp>
          <speaker>An.</speaker>
          <p>Quid interea vectores?</p>
        </sp>
        <sp>
          <speaker>Ad.</speaker>
          <p>Ibi vidisses miseram rerum faciem: nautae canentes, Salve regina, implorabant matrem
            Virginem, appellantes eam stellam maris, reginam coeli, dominam mundi, portum salutis,
            aliisque multis titulis illi blandientes, quos nusquam illi tribuunt sacrae literae.</p>
        </sp>
        <sp>
          <speaker>An.</speaker>
          <p>Quid illi cum mari, quae nunquam, opinor, navigavit?</p>
        </sp>
        <sp>
          <speaker>Ad.</speaker>
          <p>Olim Venus agebat curam nautarum, quia nata credebatur ex mari: ea quoniam desiit
            curare, suffecta est huic matri non virgini Virgo mater.</p>
        </sp>
        <sp>
          <speaker>An.</speaker>
          <p>Ludis.</p>
        </sp>
        <sp>
          <speaker>Ad.</speaker>
          <p>Nonnulli procumbentes in tabulas adorabant mare, quidquid erat olei effundentes in
            undas, non aliter illi blandientes, quam solemus irato principi.</p>
        </sp>
        <sp>
          <speaker>An.</speaker>
          <p>Quid aiebant?</p>
        </sp>
        <sp>
          <speaker>Ad.</speaker>
          <p>O clementissimum mare, o generosissimum mare, o ditissimum mare, o formosissimum mare;
            mitesce, serva: huiusmodi multa occinebant surdo mari.</p>
        </sp>
        <sp>
          <speaker>An.</speaker>
          <p>Ridicula superstitio. Quid alii?</p>
        </sp>
        <sp>
          <speaker>Ad.</speaker>
          <p>Quidam nihil aliud quam vomebant, plerique vota nuncupabant. Aderat anglus quidam, qui
            promittebat montes aureos Virgini Walsamgamicae, si vivus attigisset terram. Alii multa
            promittebant ligno crucis, quod esset in tali loco; alii rursum, quod esset in tali
            loco. Idem factum est de Maria Virgine, quae regnat in in multis locis; et putant votum
            irritum, nisi locum exprimas.</p>
        </sp>
        <sp>
          <speaker>An.</speaker>
          <p>Ridiculum: quasi divi non habitent in coelis.</p>
        </sp>
        <sp>
          <speaker>Ad.</speaker>
          <p>Erant, qui se promitterent fore Carthusianos. Erat unus, qui polliceretur se aditurum
            divum Iacobum, qui habitat Compostellae, nudis pedibus et capite, corpore tantum lorica
            ferrea tecto, ad haec cibo emendicato.</p>
        </sp>
        <sp>
          <speaker>An.</speaker>
          <p>Nemo meminit Christophori?</p>
        </sp>
        <sp>
          <speaker>Ad.</speaker>
          <p>Unum audivi non sine risu, qui clara voce, ne non exaudiretur, polliceretur
            Christophoro, qui est Lutetiae in summo templo, mons verius quam statua, cereum tantum,
            quantus esset ipse. Haec quum vociferans quantum poterat identidem inculcaret, qui forte
            proximus assistebat illi notus, cubito tetigit eum ac submonuit: Vide quid pollicearis:
            etiamsi rerum omnium tuarum auctionem facias, non fueris solvendo. Tum ille voce iam
            pressiore, ne videlicet exaudiret Christophorus: Tace, inquit, fatue; an credis me ex
            animi sententia loqui? Si semel contigero terram, non daturus sum illi candelam
            sebaceam.</p>
        </sp>
        <sp>
          <speaker>An.</speaker>
          <p>O crassum ingenium! suspicor fuisse Batavum.</p>
        </sp>
        <sp>
          <speaker>Ad.</speaker>
          <p>Non, sed erat Zelandus.</p>
        </sp>
        <sp>
          <speaker>An.</speaker>
          <p>Miror, nulli in mentem venisse Paulum Apostolum, qui ipse olim navigarit, et fracta
            navi desilierit in terram. Is enim haud ignarus mali didicit miseris succurrere.</p>
        </sp>
        <sp>
          <speaker>Ad.</speaker>
          <p>Pauli nulla erat mentio.</p>
        </sp>
        <sp>
          <speaker>An.</speaker>
          <p>Precabantur interim?</p>
        </sp>
        <sp>
          <speaker>Ad.</speaker>
          <p>Certatim. Alius canebat, Salve Regina; alius credo in Deum. Erant, qui peculiares
            quasdam preculas habebant, non dissimiles magicis, adversus pericula.</p>
        </sp>
        <sp>
          <speaker>An.</speaker>
          <p>Ut afflictio facit religiosos!Rebus secundis nec deus, nec divus quisquam nobis venit
            in mentem. Quid tu interea? Nulli divorum nuncupabas vota?</p>
        </sp>
        <sp>
          <speaker>Ad.</speaker>
          <p>Nequaquam.</p>
        </sp>
        <sp>
          <speaker>An.</speaker>
          <p>Cur ita?</p>
        </sp>
        <sp>
          <speaker>Ad.</speaker>
          <p>Quia non paciscor cum divis. Quid est enim aliud, quam contractus iuxta formulam, Do,
            si facias: aut, Faciam, si facias: Dabo cereum, si enatem: Ibo Romam, si serves.</p>
        </sp>
        <sp>
          <speaker>An.</speaker>
          <p>At implorabas alicuius divi praesidium?</p>
        </sp>
        <sp>
          <speaker>Ad.</speaker>
          <p>Ne id quidem.</p>
        </sp>
        <sp>
          <speaker>An.</speaker>
          <p>Quam ob rem autem?</p>
        </sp>
        <sp>
          <speaker>Ad.</speaker>
          <p>Quia spatiosum est coelum. Si cui divo commendaro meam salutem, puta sancto Petro, qui
            fortasse primus audiet, quod adstet ostio; priusquam ille conveniat deum, priusquam
            exponat caussam, ego iam periero.</p>
        </sp>
        <sp>
          <speaker>An.</speaker>
          <p>Quid igitur faciebas?</p>
        </sp>
        <sp>
          <speaker>Ad.</speaker>
          <p>Recta adibam ipsum Patrem, dicens, Pater noster, qui es in coelis. Nemo divorum illo
            citius audit, aut libentius donat quod petitur.</p>
        </sp>
        <sp>
          <speaker>An.</speaker>
          <p>Sed interea non reclamabat tibi conscientia? Non verebaris appellare Patrem, quem tot
            sceleribus offenderas?</p>
        </sp>
        <sp>
          <speaker>Ad.</speaker>
          <p>Ut ingenue dicam, deterrebat nonnihil conscientia; sed mox recipiebam animum, ita mecum
            cogitans: Nullus est pater tam iratus filio, quin si videat eum periclitantem in
            torrente aut lacu, capillis arreptum eiiciat in ripam. Inter omnes nullus se
            tranquillius agebat, quam mulier quaedam, cui erat infantulus in sinu, quem
          lactabat.</p>
        </sp>
        <sp>
          <speaker>An.</speaker>
          <p>Quid illa?</p>
        </sp>
        <sp>
          <speaker>Ad.</speaker>
          <p>Sola nec vociferabatur, nec flebat, nec pollicitabatur: tantum complexa puellam,
            precabatur tacite. Interea dum navis subinde illideretur vado, nauclerus metuens ne tota
            solveretur, rudentibus eam cinxit a prora et a puppi.</p>
        </sp>
        <sp>
          <speaker>An.</speaker>
          <p>O misera praesidia!</p>
        </sp>
        <sp>
          <speaker>Ad.</speaker>
          <p>Interim exoritur quidam sacrificus senex, annos natus sexaginta; nomen erat Adamus: is
            abiectis vestibus usque ad indusium, abiectis etiam ocreis et calceis, iussit, ut omnes
            itidem pararemus nos ad natandum. Atque ita stans in medio navis, concionatus est nobis
            ex Gersone quinque veritates de utilitate confitendi; hortatus omnes, ut se quisque
            praepararet et vitae et morti. Aderat et Dominicanus quidam. His confessi sunt qui
            volebant.</p>
        </sp>
        <sp>
          <speaker>An.</speaker>
          <p>Quid tu?</p>
        </sp>
        <sp>
          <speaker>Ad.</speaker>
          <p>Ego videns omnia plena tumultus, tacite confessus sum deo, damnans apud illum meam
            iniustitiam et implorans illius misericordiam.</p>
        </sp>
        <sp>
          <speaker>An.</speaker>
          <p>Quo migraturus, si sic perisses?</p>
        </sp>
        <sp>
          <speaker>Ad.</speaker>
          <p>Hoc commitebam iudici Deo. Neque enim volebam esse mei ipsius iudex: tamen bona quaedam
            spes interim habebat animum meum. Dum haec aguntur, redit ad nos nauta lacrymabundus.
            Paret, inquit, se quisque; nam navis non erit usui ad quartam horae partem. Iam enim
            locis aliquot convulsa hauriebat mare. Paulo post nauta renuntiat nobis, se videre
            procul turrim sacram, adhortans, ut divi, quisquis esset eius templi praeses, auxilium
            imploraremus. Procumbunt omnes et orant ignotum divum.</p>
        </sp>
        <sp>
          <speaker>An.</speaker>
          <p>Si nomine compellassetis eum, fortassis audisset.</p>
        </sp>
        <sp>
          <speaker>Ad.</speaker>
          <p>Erat ignotum. Interim nauclerus quantum potest, eo navem dirigit iam laceram, iam
            undique combibentem undas, ac plane dilapsuram, ni rudentibus fuisset succincta.</p>
        </sp>
        <sp>
          <speaker>An.</speaker>
          <p>Dura rerum conditio.</p>
        </sp>
        <sp>
          <speaker>Ad.</speaker>
          <p>Eo provecti sumus, ut eius loci incolae prospicerunt nos periclitantes; ac procurrentes
            catervatim in extremum littus, sublatis togis, et galeris in lanceas impositis,
            invitabant ad sese; ac iactatis in coelum brachiis significabant se deplorare nostram
            fortunam.</p>
        </sp>
        <sp>
          <speaker>An.</speaker>
          <p>Exspecto quid evenerit.</p>
        </sp>
        <sp>
          <speaker>Ad.</speaker>
          <p>Iam mare totam navim occuparat, ut nihilo tutiores essemus futuri in navi, quam in
            mari.</p>
        </sp>
        <sp>
          <speaker>An.</speaker>
          <p>Heic ad sacram ancoram confugiendum erat.</p>
        </sp>
        <sp>
          <speaker>Ad.</speaker>
          <p>Imo ad miseram. Nautae scapham exonerant aqua, ac demittunt in mare. In hanc omnes sese
            conantur coniicere, nautis magno tumulto reclamantibus, scapham non esse capacem tantae
            multitudinis, arriperet sibi quisque quod posset, ac nataret. Res non patiebantur lenta
            consilia: alius arripit remum, alius contum, alius alveum, alius situlam, alius tabulam;
            ac suo quisque praesidio nitentes committunt se fluctibus.</p>
        </sp>
        <sp>
          <speaker>An.</speaker>
          <p>Quid interim accidit illi mulierculae, quae sola non eiulabat?</p>
        </sp>
        <sp>
          <speaker>Ad.</speaker>
          <p>Illa omnium prima pervenit ad littus.</p>
        </sp>
        <sp>
          <speaker>An.</speaker>
          <p>Qui potuit?</p>
        </sp>
        <sp>
          <speaker>Ad.</speaker>
          <p>Imposueramus eam repandae tabulae et sic alligaveramus, ut non facile posset decidere:
            dedimus illi tabellam in manum, qua vice remi uteretur: ac bene precantes exposuimus in
            fluctus, conto protrudentes, ut abesset a navi unde erat periculum: illa laeva tenens
            infantulum, dextra remigabat.</p>
        </sp>
        <sp>
          <speaker>An.</speaker>
          <p>O viraginem!</p>
        </sp>
        <sp>
          <speaker>Ad.</speaker>
          <p>Quum iam nihil superesset, quidam avulsit ligneam statuam Virginis matris, iam putrem
            atque excavatam a soricibus, eamque complexus coepit natare.</p>
        </sp>
        <sp>
          <speaker>An.</speaker>
          <p>Scapha pervenit incolumis?</p>
        </sp>
        <sp>
          <speaker>Ad.</speaker>
          <p>Nulli prius periere. Porro triginta sese in eam coniecerant.</p>
        </sp>
        <sp>
          <speaker>An.</speaker>
          <p>Quo malo fato id factum est?</p>
        </sp>
        <sp>
          <speaker>Ad.</speaker>
          <p>Prius quam posset se liberare a magna navi, illius vacillatione subversa est.</p>
        </sp>
        <sp>
          <speaker>An.</speaker>
          <p>O factum male! Quid tum?</p>
        </sp>
        <sp>
          <speaker>Ad.</speaker>
          <p>Ego, dum aliis consulo, paene perieram.</p>
        </sp>
        <sp>
          <speaker>An.</speaker>
          <p>Quo pacto?</p>
        </sp>
        <sp>
          <speaker>Ad.</speaker>
          <p>Quia nihil supererat aptum natationi.</p>
        </sp>
        <sp>
          <speaker>An.</speaker>
          <p>Illic subera fuissent usui.</p>
        </sp>
        <sp>
          <speaker>Ad.</speaker>
          <p>In eo rerum articulo maluissem vile suber, quam candelabrum aureum. Circumspicienti
            tandem venit in mentem de ima mali parte: eam quoniam solus eximere non poteram,
            adscisco socium: huic ambo innixi committimus nos mari, sic ut ego dextrum cornu
            tenerem, ille laevum. Dum sic iactamur, sacrificus ille concionator nauticus, medium
            iniecit se in humeros nostros. Erat autem ingenti corpore. Exclamamus: Quis ille
            tertius? Is perdet nos omnes. Ille contra placide: Sitis, inquit, bono animo; sat spatii
            est, Deus aderit nobis.</p>
        </sp>
        <sp>
          <speaker>An.</speaker>
          <p>Cur ille tam sero coepit esse natator?</p>
        </sp>
        <sp>
          <speaker>Ad.</speaker>
          <p>Imo futurus erat in scapha, una cum Dominicano, nam omnes hoc honoris illi deferebant;
            sed quanquam erant invicem confessi in navi, tamen obliti nescio quid circumstantiarum,
            rursus ibi in ora navis confitentur, et alter alteri manum imponit; interim scapha
            perit: nam haec mihi narravit Adamus.</p>
        </sp>
        <sp>
          <speaker>An.</speaker>
          <p>Quid actum est de Dominicano?</p>
        </sp>
        <sp>
          <speaker>Ad.</speaker>
          <p>Is, ut idem narrabat, implorata divorum ope, abiectis vestibus, nudum se commisit
            natationi.</p>
        </sp>
        <sp>
          <speaker>An.</speaker>
          <p>Quos divos invocabat?</p>
        </sp>
        <sp>
          <speaker>Ad.</speaker>
          <p>Dominicum, Thomam, Vincentium, et nescio quem Petrum, sed in primis fidebat Catharinae
            Senensi.</p>
        </sp>
        <sp>
          <speaker>An.</speaker>
          <p>Christus illi non veniebat in mentem?</p>
        </sp>
        <sp>
          <speaker>Ad.</speaker>
          <p>Ita narrabat sacrificus.</p>
        </sp>
        <sp>
          <speaker>An.</speaker>
          <p>Melius enatasset, si non abiecisset sacram cucullam: ea deposita, qui potuit illum
            agnoscere Catharina Senensi? Sed perge narrare de te.</p>
        </sp>
        <sp>
          <speaker>Ad.</speaker>
          <p>Dum adhuc volveremur iuxta navim, arbitrio fluctuum huc et illuc se volventem, clavus
            illisus fregit femur eius, qui tenebat laevum cornu. Sic ille revulsus est; sacrificus
            precatus illi requiem aeternam, successit in locum illius, adhortans me ut magno animo
            tuerer cornu meum, ac strenue moverem pedes. Interim potabamus multum aquae salsae. Adeo
            Neptunus nobis non balneum tantum salsum, sed potionem etiam salsam temperarat: quanquam
            sacrificus ei rei monstraret remedium.</p>
        </sp>
        <sp>
          <speaker>An.</speaker>
          <p>Quod, obsecro?</p>
        </sp>
        <sp>
          <speaker>Ad.</speaker>
          <p>Quoties unda nobis occurreret, ille opposuit occipitium, ore clauso.</p>
        </sp>
        <sp>
          <speaker>An.</speaker>
          <p>Strenuum senem mihi narras.</p>
        </sp>
        <sp>
          <speaker>Ad.</speaker>
          <p>Ubi iam aliquamdiu sic natantes nonnihil promovissemus, sacrificus, quoniam erat mirae
            proceritatis, Bono, inquit, es animo; sentio vadum. Ego non ausus tantum sperare
            felicitatis, Longius, inquam, absumus a littore, quam ut vadum sperandum sit. Imo,
            inquit, sentio pedibus terram. Est, inquam, fortassis e scriniis aliquod, quod huc
            devolvit mare. Imo, inquit, scalptu digitorum plane sentio terram. Quum adhuc aliquamdiu
            natassemus, ac rursus sentiret vadum, Tu fac, inquit, quod tibi videtur factu optimum,
            ego tibi cedo malum totum, et vado me credo; simulque exspectato fluctuum decessu,
            pedibus secutus est quanto potuit cursu. Rursus accedentibus undis, utraque manu
            complexus utrumque genu, obnitebatur fluctui, occultans sese sub undis, quemadmodum
            solent mergi et anates: rursus abeunte fluctu promicabat et currebat. Ego videns hoc
            illi succedere, sum imitatus. Stabant in arena, qui porrectis inter se praelongis
            hastilibus fulciebant sese adversus impetum undarum: viri robusti, et fluctibus adsueti,
            sic ut ultimus hastam porrigeret adnatanti. Ea contacta, omnibus in litus se
            recipientibus, tuto pertrahebatur in siccum. Hac ope servati sunt aliquot.</p>
        </sp>
        <sp>
          <speaker>An.</speaker>
          <p>Quot?</p>
        </sp>
        <sp>
          <speaker>Ad.</speaker>
          <p>Septem: verum ex his duo soluti sunt tepore, admoti igni.</p>
        </sp>
        <sp>
          <speaker>An.</speaker>
          <p>Quot eratis in navi?</p>
        </sp>
        <sp>
          <speaker>Ad.</speaker>
          <p>Quinquaginta octo.</p>
        </sp>
        <sp>
          <speaker>An.</speaker>
          <p>O saevum mare! saltem decimis fuisset contentum, quae sufficiunt sacerdotibus. Ex tanto
            numero tam paucos reddidit?</p>
        </sp>
        <sp>
          <speaker>Ad.</speaker>
          <p>Ibi experti sumus incredibilem gentis humanitatem, omnia nobis mira alacritate
            suppenditantis, hospitium, ignem, cibum, vestes, viaticum.</p>
        </sp>
        <sp>
          <speaker>An.</speaker>
          <p>Quae gens erat?</p>
        </sp>
        <sp>
          <speaker>Ad.</speaker>
          <p>Hollandica.</p>
        </sp>
        <sp>
          <speaker>An.</speaker>
          <p>Ista nihil humanius, quum tamen feris nationibus cincta sit. Non repetes, opinor,
            posthac Neptunum.</p>
        </sp>
        <sp>
          <speaker>Ad.</speaker>
          <p>Non, nisi mihi Deus ademerit sanam mentem.</p>
        </sp>
        <sp>
          <speaker>An.</speaker>
          <p>Et ego malim audire tales fabulas, quam experiri.</p>
        </sp>
      </div>
      <div
        n="25"
        type="colloquium">
        <head>Diversoria</head>
        <p>Personae</p>
        <castList>
          <castItem>Bertulphus</castItem>
          <castItem>Gulielmus</castItem>
        </castList>
        <sp>
          <speaker>Be.</speaker>
          <p>Cur ita visum est plerisque, biduum aut triduum commorari Lugduni? Ego semel iter
            ingressus, non conquiesco, donec pervenero, quo constitui.</p>
        </sp>
        <sp>
          <speaker>Gu.</speaker>
          <p>Imo ego admiror, quemquam illinc avelli posse.</p>
        </sp>
        <sp>
          <speaker>Be.</speaker>
          <p>Quam ob rem tandem?</p>
        </sp>
        <sp>
          <speaker>Gu.</speaker>
          <p>Quia illic locus est, unde non poterant avelli socii Ulyssis, illic Sirenes. Nemo domi
            suae tractatur melius, quam illic in pandocheo.</p>
        </sp>
        <sp>
          <speaker>Be.</speaker>
          <p>Quid fit?</p>
        </sp>
        <sp>
          <speaker>Gu.</speaker>
          <p>Ad mensam semper adstabat aliqua mulier, quae convivium exhilararet facetiis ac
            leporibus. Et est illic mira formarum felicitas. Primum adibat materfamilias, quae
            salutabat, iubens nos hilares esse, et, quod apponeretur, boni consulere. Huic
            succedebat filia, mulier elegans, moribus ac lingua adeo festivis, ut possit vel ipsum
            Catonem exhilarare. Nec confabulantur ut cum hospitibus ignotis, sed veluti cum olim
            notis ac familiaribus.</p>
        </sp>
        <sp>
          <speaker>Be.</speaker>
          <p>Agnosco Gallicae gentis humanitatem.</p>
        </sp>
        <sp>
          <speaker>Gu.</speaker>
          <p>Quoniam autem illae non poterant adesse perpetuo, quod essent obeunda munia domestica,
            reliquique convivae consalutandi, continenter adstabat puellula quaedam ad omneis iocos
            instructa: una satis erat omnium iaculis excipiendis: haec sustinebat fabulam, donec
            rediret filia. Nam mater erat natu grandior.</p>
        </sp>
        <sp>
          <speaker>Be.</speaker>
          <p>Sed qualis erat tandem apparatus? Nam fabulis non expletur venter.</p>
        </sp>
        <sp>
          <speaker>Gu.</speaker>
          <p>Profecto lautus, ut ego mirer, illos tam vili posse accipere hospites. Rursus peracto
            convivio, lepidis fabulis alunt hominem, ne quid obrepat taedii. Mihi videbar domi esse,
            non peregre.</p>
        </sp>
        <sp>
          <speaker>Be.</speaker>
          <p>Quid in cubiculis?</p>
        </sp>
        <sp>
          <speaker>Gu.</speaker>
          <p>Illic nusquam non aderant aliquot puellae, ridentes, lascivientes, lusitantes: ultro
            rogabant, si quid haberemus vestium sordidarum: eas lavabant, ac lotas reddebant. Quid
            multis? Nihil illic vidimus praeter puellas ac mulieres, nisi in stabulo: quamquam et
            huc frequenter irrumpebant puellae. Abeuntes complectuntur, tantoque affectu dimittunt,
            ac si fratres essent omnes, aut propinquae cognationis.</p>
        </sp>
        <sp>
          <speaker>Be.</speaker>
          <p>Fortassis isti mores decent Gallos; mihi magis arrident Germanicae mores, utpote
            masculi.</p>
        </sp>
        <sp>
          <speaker>Gu.</speaker>
          <p>Mihi nunquam contigit videre Germaniam: quare te quaeso, ne gravere commemorare, quibus
            modis accipiant hospitem.</p>
        </sp>
        <sp>
          <speaker>Be.</speaker>
          <p>An ubique sit eadem tractandi ratio, nescio: quod ego vidi, narrabo. Advenientem nemo
            salutat, ne videatur ambire hospitem. Id enim sordidum et abiectum existimant, et
            indignum Germanica severitate. Ubi diu inclamaveris, tandem aliquis per fenestellam
            aestuarii (nam in his degunt fere usque ad solstitium aestivuum) profert caput, non
            aliter quam e testa prospicit testudo. Is rogandus est, an liceat illic diversari. Si
            non renuit, intelligis dari locum. Rogantibus ubi sit stabulum, mota manu commonstrat.
            Illic licet tibi tuum equum tractare tuo more. Nullus enim famulus manum admovet. Si
            celebrius est diversorium, ibi famulus commonstrat stabulum, atque etiam locum equo
            minime commodum. Nam commodiora servat venturis, praesertim nobilibus. Si quid
            causseris, statim audis: Si non placet, quaere aliud diversorium. Foenum in urbibus
            aegre ac perparce praebent, nec multo minoris vendunt, quam ipsam avenam. Ubi consultum
            est equo, totus commigras in hypocaustum, cum ocreis, sarcinis, luto; id est unum
            omnibus commune.</p>
        </sp>
        <sp>
          <speaker>Gu.</speaker>
          <p>Apud Gallos designant cubicula, ubi sese exuant, extergant, calfaciant, aut quiescant
            etiam, si libeat.</p>
        </sp>
        <sp>
          <speaker>Be.</speaker>
          <p>Heic nihil tale. In hypocausto exuis ocreas; induis calceos; mutas, si voles, indusium;
            vestes pluvia madidas suspendis iuxta hypocaustum; ipse te admoves, ut sicceris. Est et
            aqua parata, si libeat lavare manus, sed ita munda plerumque, ut tibi post alia
            quaerenda sit aqua, qua lotionem eam abluas.</p>
        </sp>
        <sp>
          <speaker>Gu.</speaker>
          <p>Laudo viros nullis deliciis effoeminatos.</p>
        </sp>
        <sp>
          <speaker>Be.</speaker>
          <p>Quod si tu appuleris ad horam a meridie quartam, non coenabis tamen ante nonam,
            nonnunquam et decimam.</p>
        </sp>
        <sp>
          <speaker>Gu.</speaker>
          <p>Quam ob rem?</p>
        </sp>
        <sp>
          <speaker>Be.</speaker>
          <p>Nihil apparant nisi videant omnes, ut eadem opera ministretur omnibus.</p>
        </sp>
        <sp>
          <speaker>Gu.</speaker>
          <p>Quaerunt compendium.</p>
        </sp>
        <sp>
          <speaker>Be.</speaker>
          <p>Tenes. Itaque frequenter in idem hypocaustum conveniunt octoginta aut nonaginta,
            pedites, equites, negotiatores, nautae, aurigae, agricolae, pueri, foeminae, sani,
            aegroti.</p>
        </sp>
        <sp>
          <speaker>Gu.</speaker>
          <p>Isthuc vere coenobium est.</p>
        </sp>
        <sp>
          <speaker>Be.</speaker>
          <p>Alius ibi pectit caput, alius abstergit sudorem, alius repurgat perones, aut ocreas,
            alius eructat allium. Quid multis? Ibi linguarum ac personarum non minor est confusio,
            quam olim in turri Babel. Quod si quem conspexerint peregrinae gentis, qui cultu
            dignitatis nonnihil prae se ferat, in hunc intenti sunt omnes defixis oculis,
            contemplantes, quasi novum aliquod animantis genus adductum sit ex Africa; adeo ut
            postea quam accubuerint, reflexo in tergum vultu, continenter aspiciant, nec dimoveant
            oculos, cibi immemores.</p>
        </sp>
        <sp>
          <speaker>Gu.</speaker>
          <p>Romae, Lutetiae ac Venetiae nemo quidquam miratur.</p>
        </sp>
        <sp>
          <speaker>Be.</speaker>
          <p>Nefas est interim tibi quidquam petere. Ubi iam multa est vespera, nec sperantur plures
            adventuri, prodit famulus senex, barba cana, tonso capite, vultu torvo, sordido
          vestitu.</p>
        </sp>
        <sp>
          <speaker>Gu.</speaker>
          <p>Tales oportebat Cardinalibus Romanis esse a poculis.</p>
        </sp>
        <sp>
          <speaker>Be.</speaker>
          <p>Is circumactis oculis tacitus dinumerat, quot sint in hypocausto: quo plures adesse
            videt, hoc vehementius accenditur hypocaustum, etiamsi alioqui sol aestu sit molestus.
            Haec apud illos praecipua pars est bonae tractationis, si sudore diffluant omnes. Si
            quis non assuetus vapori, aperiat rimam fenestrae, ne praefocetur, protinus audit:
            Claude. Si respondeas: Non fero, audis: Quaere igitur alid diversorium.</p>
        </sp>
        <sp>
          <speaker>Gu.</speaker>
          <p>Atqui mihi nihil videtur esse periculosius, quam tam multos haurire eundem vaporem,
            maxime resoluto corpore, atque heic capere cibum, et horas complures commorari. Iam enim
            omitto ructus alliatos, et ventris flatum, halitus putres: multi sunt, qui morbis
            occultis laborant, nec ullus morbus non habet suum contagium. Certe plerique scabiem
            habent Hispanicam, sive, ut quidam vocant, Gallicam, quum sit omnium nationum communis.
            Ab his opinor non multo minus esse periculi, quam a leprosis. Iam tu divina, quantum
            discriminis sit in pestilentia.</p>
        </sp>
        <sp>
          <speaker>Be.</speaker>
          <p>Sunt viri fortes, ista rident ac negligunt.</p>
        </sp>
        <sp>
          <speaker>Gu.</speaker>
          <p>Sed interim multorum periculo fortes sunt.</p>
        </sp>
        <sp>
          <speaker>Be.</speaker>
          <p>Quid facias? Sic assueverunt: et constantis est animi, non discedere ab instituto.</p>
        </sp>
        <sp>
          <speaker>Gu.</speaker>
          <p>Atqui ante annos viginti quinque nihil receptius erat apud Brabantos, quam thermae
            publicae: eae nunc frigent ubique. Scabies enim nova docuit nos abstinere.</p>
        </sp>
        <sp>
          <speaker>Be.</speaker>
          <p>Sed audi cetera. Post redit ille barbatus Ganymedes, ac linteis insternit mensas, quot
            putat esse satis illi numero. Sed o Deum immortalem, quam non Milesiis! Cannabea diceres
            ex antennis detracta. Destinavit enim unicuique mensae convivas ut minimum octo. Iam
            quibus est notus mos patrius, accumbunt, ubi cuique libitum fuerit. Nullum enim
            discrimen inter pauperem et divitem, inter herum ac famulum.</p>
        </sp>
        <sp>
          <speaker>Gu.</speaker>
          <p>Haec est illa vetus aequalitas, quam nunc e vita submovit tyrannis. Sic opinor vixisse
            Christum cum suis discipulis.</p>
        </sp>
        <sp>
          <speaker>Be.</speaker>
          <p>Postquam accubuerunt omnes, rursum prodit torvus ille Gaymedes, ac denuo dinumerat sua
            sodalitia: mox reversus apponit singulis pinacium ligneum, et cochleare ex eodem argento
            factum, deinde cyathum vitreum: aliquanto post, panem: eum sibi quisque per otium
            repurgat, dum coquuntur pultes. Ita nonnunquam sedetur ferme horae spatio.</p>
        </sp>
        <sp>
          <speaker>Gu.</speaker>
          <p>Nullus hospitum interim efflagitat cibum?</p>
        </sp>
        <sp>
          <speaker>Be.</speaker>
          <p>Nullus, cui notum sit regionis ingenium. Tandem apponitur vinum, Deus bone, quam non
            famosum! Non aliud oportebat bibere Sophistas; tanta est subtilitas et acrimonia. Quod
            si quis hospes, etiam oblata privatim pecunia, roget, ut aliunde paretur aliud vini
            genus, primum dissimulant, sed eo vultu, quasi interfecturi: si urgeas, respondent: Heic
            diversati sunt tot Comites et Marchiones, neque quisquam questus est de vino meo: si non
            placet, quaere tibi aliud diversorium. Solos enim nobiles suae gentis habent pro
            hominibus, et horum insignia nusquam non ostentant. Iam igitur habent offam, quam
            obiiciant latranti stomacho: mox magna pompa veniunt disci. Primus ferme habet offas
            panis madefactas iure carnium, aut, si dies est pisculentus, iure leguminum. Deinde
            aliud ius, post aliquid carnium recoctarum, aut salsamentorum recalfactorum. Rursus
            pultis aliquid, mox aliquid solidioris cibi, donec probe domito stomacho apponant carnes
            assas aut pisces elixos, quos non possis omnino contemnere: sed heic parci sunt, et
            subito tollunt. Hoc pacto totum convivium temperant, quemadmodum solent actores
            fabularum, qui scenis admiscent choros; ita isti alternis miscent offas ac pultes.
            Curant autem, ut extremus actus sit optimus.</p>
        </sp>
        <sp>
          <speaker>Gu.</speaker>
          <p>Et hoc est boni po&#235;tae.</p>
        </sp>
        <sp>
          <speaker>Be.</speaker>
          <p>Porro piaculum sit, si quis interim dicat: Tolle hunc discum; nemo vescitur. Desidendum
            est usque ad praescriptum spatium, quod illi clepsydris, ut opinor, metiuntur. Tandem
            prodit ille barbatus, aut pandocheus ipse, vestitu minimum a famulis differens; rogat,
            ecquid animi nobis sit? Mox adfertur vinum aliquod generosius. Amant autem eos, qui
            bibunt largius, quum nihilo plus solvat ille, qui plurimum hauserint vini, quam qui
            minimum.</p>
        </sp>
        <sp>
          <speaker>Gu.</speaker>
          <p>Mirum gentis ingenium.</p>
        </sp>
        <sp>
          <speaker>Be.</speaker>
          <p>Quum nonnunquam sint, qui duplo plus absumant in vino, quam solvant pro convivio. Sed
            antequam finiam hoc convivium, dictu mirum, quis sit ibi strepitus ac vocum tumultus,
            postquam omnes coeperunt incalescere potu. Quid multis? Surda omnia. Admiscent se
            frequenter ficti moriones; quo genere hominum quum nullum sit magis detestandum, tamen
            vix credas, quantopere delectentur Germani: illi cantu, garritu, clamore, saltatione,
            pulsu faciunt, ut hypocaustum videatur corruiturum, neque quisquam alterum audiat
            loquentem. At interea videntur sibi suaviter vivere: atque illic desidendum est volenti
            nolenti usque ad multam noctem.</p>
        </sp>
        <sp>
          <speaker>Gu.</speaker>
          <p>Nunc tandem absolve convivium. Nam me quoque taedet tam prolixi.</p>
        </sp>
        <sp>
          <speaker>Be.</speaker>
          <p>Faciam. Tandem sublato caseo, qui vix illis placet, nisi putris ac vermibus scatens,
            prodit ille barbatus, adferens secum pinacium escarium, in quo creta pinxit aliquot
            circulos ac semicirculos: id deponit in mensa, tacitus interim ac tristis; Charontem
            quempiam diceres. Qui agnoscunt picturam deponunt pecuniam, deinde alius, atque alius,
            donec expleatur pinacium. Deinde notatis qui deposuerunt, supputat tacitus: si nihil
            desit, annuit capite.</p>
        </sp>
        <sp>
          <speaker>Gu.</speaker>
          <p>Quid si supersit?</p>
        </sp>
        <sp>
          <speaker>Be.</speaker>
          <p>Fortasse redderet, et faciunt hoc nonnunquam.</p>
        </sp>
        <sp>
          <speaker>Gu.</speaker>
          <p>Nemo reclamat iniquae rationi?</p>
        </sp>
        <sp>
          <speaker>Be.</speaker>
          <p>Nemo qui sapit. Nam protinus audiret: Quid tu es hominis? Nihilo plus solves quam
          alii.</p>
        </sp>
        <sp>
          <speaker>Gu.</speaker>
          <p>Liberum hominum genus narras.</p>
        </sp>
        <sp>
          <speaker>Be.</speaker>
          <p>Quod si quis ex itinere lassus cupiat mox a coena petere lectum, iubetur exspectare,
            donec ceteri quoque eant cubitum.</p>
        </sp>
        <sp>
          <speaker>Gu.</speaker>
          <p>Videor mihi videre civitatem Platonicam.</p>
        </sp>
        <sp>
          <speaker>Be.</speaker>
          <p>Tum suus cuique nidus ostenditur, et vere nihil aliud quam cubiculum: tantum enim ibi
            lecti sunt, et praeterea nihil quo utaris, aut quod fureris.</p>
        </sp>
        <sp>
          <speaker>Gu.</speaker>
          <p>Illic mundities est?</p>
        </sp>
        <sp>
          <speaker>Be.</speaker>
          <p>Eadem quae in convivio; lintea forte lota ante menses sex.</p>
        </sp>
        <sp>
          <speaker>Gu.</speaker>
          <p>Quid interim sit de equis?</p>
        </sp>
        <sp>
          <speaker>Be.</speaker>
          <p>Ad eandem disciplinam tractantur, ad quem homines.</p>
        </sp>
        <sp>
          <speaker>Gu.</speaker>
          <p>Sed est eadem ubique tractatio?</p>
        </sp>
        <sp>
          <speaker>Be.</speaker>
          <p>Alicubi civilior est, alicubi durior quam narravi: verum in genere talis est.</p>
        </sp>
        <sp>
          <speaker>Gu.</speaker>
          <p>Quid si ego tibi nunc narrem, quibus modis hospites tractentur in ea parte Italiae quam
            Longobardiam vocant; rursus in Hispania; deinde in Anglia, et in Walia? Nam Angli partim
            Gallicos, partim Germanicos mores obtinent, ut ex his duabus gentibus mixti. Wali se
            praedicat <foreign
              xml:lang="grc">αὐτόχθονας</foreign> Anglos.</p>
        </sp>
        <sp>
          <speaker>Be.</speaker>
          <p>Quaeso te, ut narres. Nam mihi nunquam contigit eas adire.</p>
        </sp>
        <sp>
          <speaker>Gu.</speaker>
          <p>In praesentia non est otium. Nam nauta iussit, adessem ad horam tertiam, nisi vellem
            relinqui, et habet sarcinulam: alias dabitur oportunitas ad satietatem usque
          garriendi.</p>
        </sp>
      </div>
      <div
        n="26"
        type="colloquium">
        <head>Adolescentis et scorti</head>
        <p>Personae</p>
        <castList>
          <castItem>Lucretia</castItem>
          <castItem>Sophronius</castItem>
        </castList>
        <sp>
          <speaker>Lu.</speaker>
          <p>Euge mi lepidissime Sophroni, tandem nobis redditus es? Nam mihi videris abfuisse
            saeculum. Prima fronte vix te agnoscebam.</p>
        </sp>
        <sp>
          <speaker>So.</speaker>
          <p>Quam ob rem, mea Lucretia?</p>
        </sp>
        <sp>
          <speaker>Lu.</speaker>
          <p>Quia pro imberbi nobis rediisti barbatulus. Quid rei est, meum corculum? Nam videre
            solito torvior.</p>
        </sp>
        <sp>
          <speaker>So.</speaker>
          <p>Cupio tecum seorsim colloqui familiarius.</p>
        </sp>
        <sp>
          <speaker>Lu.</speaker>
          <p>Au, au, non solae sumus, mea mentula?</p>
        </sp>
        <sp>
          <speaker>So.</speaker>
          <p>Secedamus in locum secretiorem.</p>
        </sp>
        <sp>
          <speaker>Lu.</speaker>
          <p>Age concedamus in cubiculum interius, si quid libet.</p>
        </sp>
        <sp>
          <speaker>So.</speaker>
          <p>Nondum hic locus mihi videtur satis secretus.</p>
        </sp>
        <sp>
          <speaker>Lu.</speaker>
          <p>Unde iste novus pudor? Est mihi museion, ubi repono mundum meum, locus adeo obscurus,
            ut vix ego te visura sim, aut tu me.</p>
        </sp>
        <sp>
          <speaker>So.</speaker>
          <p>Circumspice rimas omnes.</p>
        </sp>
        <sp>
          <speaker>Lu.</speaker>
          <p>Rima nulla est.</p>
        </sp>
        <sp>
          <speaker>So.</speaker>
          <p>Nullus est in propinquo, qui nos exaudiat?</p>
        </sp>
        <sp>
          <speaker>Lu.</speaker>
          <p>Ne musca quidem, mea lux. Quid cunctaris?</p>
        </sp>
        <sp>
          <speaker>So.</speaker>
          <p>Fallemus heic oculos Dei?</p>
        </sp>
        <sp>
          <speaker>Lu.</speaker>
          <p>Nequaquam: ille perspicit omnia.</p>
        </sp>
        <sp>
          <speaker>So.</speaker>
          <p>Et angelorum?</p>
        </sp>
        <sp>
          <speaker>Lu.</speaker>
          <p>Illorum oculos non licet effugere.</p>
        </sp>
        <sp>
          <speaker>So.</speaker>
          <p>Qui fit igitur, ut non pudeat homines id facere coram oculis Dei ac testibus sanctis
            angelis, quod puderet facere in conspectu hominum?</p>
        </sp>
        <sp>
          <speaker>Lu.</speaker>
          <p>Quid hoc novae rei est? venisti huc concionaturus? indue cucullam Franciscanam,
            conscende suggestum et audiamus te, barbatule.</p>
        </sp>
        <sp>
          <speaker>So.</speaker>
          <p>Nec istud gravarer facere, si te queam ab isto vitae genere revocare, non solum
            turpissimo, verum etiam miserrimo.</p>
        </sp>
        <sp>
          <speaker>Lu.</speaker>
          <p>Quam ob rem, o bone? victus alicunde parandus est: sua quemque alit ars; hoc est
            nostrum opificium, hic fundus noster.</p>
        </sp>
        <sp>
          <speaker>So.</speaker>
          <p>Optarim, mea Lucretia, ut excussa paulisper ista animi temulentia, rem ipsam mecum
            consideres.</p>
        </sp>
        <sp>
          <speaker>Lu.</speaker>
          <p>Serva concionem tuam in aliud tempus; nunc vivamus, mi Sophroni.</p>
        </sp>
        <sp>
          <speaker>So.</speaker>
          <p>Tu quaestus gratia facis quidquid facis.</p>
        </sp>
        <sp>
          <speaker>Lu.</speaker>
          <p>Non multum aberrasti a scopo.</p>
        </sp>
        <sp>
          <speaker>So.</speaker>
          <p>Nihil decedet tuo lucro; dabo quadruplum, ut auscultes tantum.</p>
        </sp>
        <sp>
          <speaker>Lu.</speaker>
          <p>Dic quae voles.</p>
        </sp>
        <sp>
          <speaker>So.</speaker>
          <p>Primum illud mihi responde: habesne quae tibi male volunt?</p>
        </sp>
        <sp>
          <speaker>Lu.</speaker>
          <p>Non unam.</p>
        </sp>
        <sp>
          <speaker>So.</speaker>
          <p>Et quas tu vicissim odisti?</p>
        </sp>
        <sp>
          <speaker>Lu.</speaker>
          <p>Ut merentur.</p>
        </sp>
        <sp>
          <speaker>So.</speaker>
          <p>Proinde si possis illis facere rem gratam, faceresne?</p>
        </sp>
        <sp>
          <speaker>Lu.</speaker>
          <p>Citius miscerem illis toxicum.</p>
        </sp>
        <sp>
          <speaker>So.</speaker>
          <p>Atqui cogita nunc, an illis quidquam potueris facere gratius, quam quod vident, te
            vivere hanc vitam dedecorosam ac miserrimam. Quid autem poteras facere molestius iis,
            qui tibi bene volunt?</p>
        </sp>
        <sp>
          <speaker>Lu.</speaker>
          <p>Sic erat fatum meum.</p>
        </sp>
        <sp>
          <speaker>So.</speaker>
          <p>Iam quod esse solet omnium difficillimum iis, qui deportantur in insulas, aut
            relegantur ad extremos orbis barbaros, hoc tu tibi tuapte sponte sumpsisti.</p>
        </sp>
        <sp>
          <speaker>Lu.</speaker>
          <p>Quidnam est istud?</p>
        </sp>
        <sp>
          <speaker>So.</speaker>
          <p>An non sponte renuntiasti omnibus affectibus, Patri, Matri, fratribus, sororibus,
            Amitae, Materterae, ceterisque quoscunque tibi natura coniunxit? Nam et illos tui pudet,
            nec tu sustines in illorum venire conspectum.</p>
        </sp>
        <sp>
          <speaker>Lu.</speaker>
          <p>Imo feliciter commutavi affectus meos: pro paucis enim nunc habeo plurimos, quorum tu
            es unus, mihi fratris loco semper habitus.</p>
        </sp>
        <sp>
          <speaker>So.</speaker>
          <p>Mitte iocos, ac rem ipsam, ut habet, expende serio. Quae tam multos habet amicos, ea
            nullum habet amicum, mihi crede, Lucretia. Nam qui ad te commeant, non habent te pro
            amica, sed pro matula potius. Vide quo te ipsa deieceris, misera. Christus te tam caram
            habuit, ut suo sanguine redemerit, ut te coelestis haereditatis consortem esse voluerit:
            et tu te facis cloacam publicam, ad quam commeant quilibet sordidi, impuri, scabiosi,
            suamque spurcitiam in te repurgant. Quod si nondum eius leprae contagium, quam vocant
            scabiem Hispanicam, attigit te, non diu poteris effugere. Quod si fiat, quid te
            infelicius, etiamsi cetera essent secunda, puta res et fama? quid aliud eris, quam vivum
            cadaver? Matri gravabaris esse morigera; nunc servis lenae turpissimae. Parentis audire
            monita taedebat; heic saepe tibi vapulandum est ab ebriis et insanis scortatoribus.
            Pigebat aliquid operis facere domi, quo victum quaereres; heic quos tumultus, quae
            pervigilia sustines!</p>
        </sp>
        <sp>
          <speaker>Lu.</speaker>
          <p>Unde nobis hic concionatur novus?</p>
        </sp>
        <sp>
          <speaker>So.</speaker>
          <p>Iam mihi et illud fac cogites. Iste formae flos, qui tibi conciliat amatores, brevi
            defluxerit. Quid tum facies, misera? Quod sterquilinium te fuerit abiectius? Fies ex
            meretrice lena. Non omnibus contingit ista dignitas: et si contingat, quid sceleratius,
            aut quid diabolicae malitiae vicinus?</p>
        </sp>
        <sp>
          <speaker>Lu.</speaker>
          <p>Vera sunt, mi Sophroni, propemodum, quae dicis, omnia. Sed unde tibi ista nova
            sanctimonia, qui soleas esse nugator omnium nugacissimus? Nemo te uno frequentius aut
            intempestivius huc commeabat. Audio, te fuisse Romae.</p>
        </sp>
        <sp>
          <speaker>So.</speaker>
          <p>Fui.</p>
        </sp>
        <sp>
          <speaker>Lu.</speaker>
          <p>Atqui inde solent redire deteriores. Quo pacto tibi diversum accidit?</p>
        </sp>
        <sp>
          <speaker>So.</speaker>
          <p>Dicam: quia non eodem animo modoque Romam adii. Ceteri fere ideo eunt Romam, ut redeant
            deteriores: et ad eam rem ibi suppetunt affatim occasiones. Ego cum probo viro profectus
            sum, cuius hortatu pro lagena libellum mecum attuli, Novum Testamentum ab Erasmo
          versum.</p>
        </sp>
        <sp>
          <speaker>Lu.</speaker>
          <p>Ab Erasmo? Aiunt, illum esse sesquihaereticum.</p>
        </sp>
        <sp>
          <speaker>So.</speaker>
          <p>Num et huc pervenit illius viri nomen?</p>
        </sp>
        <sp>
          <speaker>Lu.</speaker>
          <p>Nullum celebrius apud nos.</p>
        </sp>
        <sp>
          <speaker>So.</speaker>
          <p>Vidistin' hominem?</p>
        </sp>
        <sp>
          <speaker>Lu.</speaker>
          <p>Nunquam; sed optarim vidisse, de quo tam multa audivi mala.</p>
        </sp>
        <sp>
          <speaker>So.</speaker>
          <p>Fortassis a malis.</p>
        </sp>
        <sp>
          <speaker>Lu.</speaker>
          <p>Imo a viris reverendis.</p>
        </sp>
        <sp>
          <speaker>So.</speaker>
          <p>A quibus?</p>
        </sp>
        <sp>
          <speaker>Lu.</speaker>
          <p>Non expedit dicere.</p>
        </sp>
        <sp>
          <speaker>So.</speaker>
          <p>Quam ob rem?</p>
        </sp>
        <sp>
          <speaker>Lu.</speaker>
          <p>Quia si tu effutires, et res permanaret ad illos, meo quaestui non minima portio
            decederet.</p>
        </sp>
        <sp>
          <speaker>So.</speaker>
          <p>Ne metue; lapidi dixeris.</p>
        </sp>
        <sp>
          <speaker>Lu.</speaker>
          <p>Admove aurem.</p>
        </sp>
        <sp>
          <speaker>So.</speaker>
          <p>Inepta, quid opus est admota aure, cum simus soli? an, ne Deus exaudiat? Pro deum
            immortalem! video te piam meretricem quae mendicos subleves eleemosyna.</p>
        </sp>
        <sp>
          <speaker>Lu.</speaker>
          <p>At ego ex istis mendicis plus capio lucri, quam ex vobis divitibus.</p>
        </sp>
        <sp>
          <speaker>So.</speaker>
          <p>Spoliant matronas bonas, ut effundant in meretrices malas.</p>
        </sp>
        <sp>
          <speaker>Lu.</speaker>
          <p>Sed perge de libro.</p>
        </sp>
        <sp>
          <speaker>So.</speaker>
          <p>Faciam et praestat. Ibi me docuit Paulus, qui nescit mentiri, quod nec scorta, nec
            scortatores regni coelestis haereditatem consequentur. Hoc ubi legissem, sic coepi
            cogitare apud me: modica res est, quam exspecto ex haereditate paterna; et tamen malim
            renuntiare scortis omnibus, quam a Patre exhaeredari: quanto magis cavendum est, ne me
            exhaeredet Pater coelestis? Et adversus exhaeredantem aut abdicantem Patrem aliquod
            praesidium porrigunt humanae leges: adversus exhaeredantem Deum nihil est suffragii.
            Itaque mihi protinus interdixi omnem scortorum usum.</p>
        </sp>
        <sp>
          <speaker>Lu.</speaker>
          <p>Si quidem possis continere.</p>
        </sp>
        <sp>
          <speaker>So.</speaker>
          <p>Bona continentiae pars est, ex animo continentem esse velle. Postremo superest extremum
            mali remedium, uxor. Romae in poenitentiarii sinum totum Augiae stabulum effudi: is
            multis prudenter hortatus ad puritatem animi et corporis, ad sacram lectionem, ad
            crebras preces, ad vitae sobrietatem, pro poena nihil aliud indixit, quam ut flexis
            genibus ad summum altarem dicerem psalmum, Miserere mei deus: et, si mihi suppeteret
            pecunia, darem egenti cuipiam, carolinum unum. Admiranti mihi quod pro tot
            scortationibus tantillum poenae infligeret, satis facete respondit: Filii, inquit, si
            vere poenitet, si vitam commutas, nihil moror poenam: sin perges, ipsa libido tandem abs
            te plus satis poenarum exiget, etiamsi sacerdos non indicat. Me vide lippum, tremulum,
            incurvum: at olim talis eram, qualem te hactenus fuisse praedicas. Sic ego resipui.</p>
        </sp>
        <sp>
          <speaker>Lu.</speaker>
          <p>Ergo, ut video, perdidi meum Sophronium.</p>
        </sp>
        <sp>
          <speaker>So.</speaker>
          <p>Imo lucrifecisti. Nam ante perierat, nec sibi amicus, nec tibi. Is nunc te vere amat,
            ac tuam sitit salutem.</p>
        </sp>
        <sp>
          <speaker>Lu.</speaker>
          <p>Quid igitur suades, mi Sophroni?</p>
        </sp>
        <sp>
          <speaker>So.</speaker>
          <p>Ut quamprimum te subducas ab ista vita. Adhuc puella es, quod contractum est labis,
            potest elui. Aut nube marito; nos aliquid ad dotem conferemus: aut confer te in
            collegium aliquod sacrum, quod lapsas recipit: aut commutato loco dedas te in familiam
            alicuius honestae matronae. Ad horum quodlibet offero tibi operam meam.</p>
        </sp>
        <sp>
          <speaker>Lu.</speaker>
          <p>Amabo te, mi Sophroni, circumspicito, sequar tuum consilium.</p>
        </sp>
        <sp>
          <speaker>So.</speaker>
          <p>Sed interim hinc te submoveto.</p>
        </sp>
        <sp>
          <speaker>Lu.</speaker>
          <p>Hui tam cito?</p>
        </sp>
        <sp>
          <speaker>So.</speaker>
          <p>Cur non potius hodie quam cras, si dilatio damnum habet, mora periculum?</p>
        </sp>
        <sp>
          <speaker>Lu.</speaker>
          <p>Quo me vertam?</p>
        </sp>
        <sp>
          <speaker>So.</speaker>
          <p>Colliges omnem mundum tuum; eum trades mihi vesperi: famulus clam deferet ad fidelem
            matronam: aliquanto post ego te producam, veluti deambulandi gratia: apud eam matronam
            latitabis meo sumptu, donec tibi prospexero, id fiet brevi.</p>
        </sp>
        <sp>
          <speaker>Lu.</speaker>
          <p>Age mi Sophroni, trado me totam in tuam fidem.</p>
        </sp>
        <sp>
          <speaker>So.</speaker>
          <p>Gaudebis olim facto.</p>
        </sp>
      </div>
      <div
        n="27"
        type="colloquium">
        <head>Convivium po&#235;ticum</head>
        <p>Personae</p>
        <castList>
          <castItem>Hilarius</castItem>
          <castItem>Leonardus</castItem>
          <castItem>Crato</castItem>
          <castItem>Convivae</castItem>
          <castItem>Margareta</castItem>
          <castItem>Carinus</castItem>
          <castItem>Eubulus</castItem>
          <castItem>Sbrulius</castItem>
          <castItem>Parthenius</castItem>
          <castItem>Mus servus Hilarii</castItem>
        </castList>
        <sp>
          <speaker>Hi.</speaker>
          <p>
            <emph>Levis apparatus, animus est lautissimus</emph>.</p>
        </sp>
        <sp>
          <speaker>Le.</speaker>
          <p>
            <emph>Coenam sinistro es auspicatus omine</emph>.</p>
        </sp>
        <sp>
          <speaker>Hi.</speaker>
          <p>
            <emph>Imo absit omen triste. Sed cur hoc putas?</emph>
          </p>
        </sp>
        <sp>
          <speaker>Le.</speaker>
          <p>
            <emph>Cruenti iambi haud congruunt convivio.</emph>
          </p>
        </sp>
        <sp>
          <speaker>Cr.</speaker>
          <p>Euge, certum est adesse Musas; effluunt carmina imprudentibus.</p>
        </sp>
        <sp>
          <speaker>Hi.</speaker>
          <p>
            <emph>Si rotatiles trochaeos mavelis, en accipe: Vilis apparatus heic est, animus est
              lautissimus</emph>. Quanquam et iambi, olim ad rixas ac pugnas nati, post didicerunt
            omni servire materiae. O pepones, habetis pepones in horto nostro natos. En lactucas
            sessiles, succo tenerrimo, suo nomine respondentes. Has delicias quis sanus non
            praeferat apris, muraenis et attagenis?</p>
        </sp>
        <sp>
          <speaker>Cr.</speaker>
          <p>Si licet in convivio po&#235;tico vera loqui, quas tu lactucas vocas, betae
          sunt.</p>
        </sp>
        <sp>
          <speaker>Hi.</speaker>
          <p>Hoc omen avertant superi.</p>
        </sp>
        <sp>
          <speaker>Cr.</speaker>
          <p>Sic res habet, vide figuram. Tum ubi succus lacteus, ubi molles aculei?</p>
        </sp>
        <sp>
          <speaker>Hi.</speaker>
          <p>Facis ut addubitem. Heus accerse huc famulam. Margareta, Tisiphone, quid tibi venit in
            mentem, ut pro lactucis nobis apponeres betas?</p>
        </sp>
        <sp>
          <speaker>Ma.</speaker>
          <p>Data opera feci.</p>
        </sp>
        <sp>
          <speaker>Hi.</speaker>
          <p>Quid ais, venefica?</p>
        </sp>
        <sp>
          <speaker>Ma.</speaker>
          <p>Volebam experiri, an inter tot po&#235;tas esset, qui lactucam dignosceret a beta:
            nam scio te non posse dignoscere. Dicite mihi bona fide, quis animadvertit esse
          betas?</p>
        </sp>
        <sp>
          <speaker>Co.</speaker>
          <p>Crato.</p>
        </sp>
        <sp>
          <speaker>Ma.</speaker>
          <p>Facile divinabam non fuisse po&#235;tam.</p>
        </sp>
        <sp>
          <speaker>Hi.</speaker>
          <p>Si quid tale posthac designaris, ego te pro Margareta vocabo Bliteam.</p>
        </sp>
        <sp>
          <speaker>Co.</speaker>
          <p>Ha ha hae.</p>
        </sp>
        <sp>
          <speaker>Ma.</speaker>
          <p>Istae nomenculaturae nec obesiorem me reddunt, nec macilentiorem: saepe vicies in die
            mihi commutat nomen. Ubi quid cupit eblandiri, vocat me Galateam, Euterpen, Calliopen,
            Callirrho&#235;n, Melissam, Venerem, Minervam, quid non? Ubi quid stomachatur,
            repente fio Tisiphone, Megaera, Alecto, Medusa, Baucis, aut aliud, quidquid illi
            suggesserit splendida bilis.</p>
        </sp>
        <sp>
          <speaker>Hi.</speaker>
          <p>Abi hinc cum tuis betis, Blitea.</p>
        </sp>
        <sp>
          <speaker>Ma.</speaker>
          <p>Quorsum attinebat huc evocare?</p>
        </sp>
        <sp>
          <speaker>Hi.</speaker>
          <p>Ut redires unde veneras.</p>
        </sp>
        <sp>
          <speaker>Ma.</speaker>
          <p>Vetus dictum est: Proclivius est evocare cacodaemonem, quam abigere.</p>
        </sp>
        <sp>
          <speaker>Co.</speaker>
          <p>Ha ha hae, apposite. Ubi tibi res habet, Hilari, opus est aliquo carmine magico, quo
            illam hinc abigas.</p>
        </sp>
        <sp>
          <speaker>Hi.</speaker>
          <p>Habeo in promptu: <foreign
              xml:lang="grc">Φέυγετε, κανθαρίδες λύκος ἄγριος ὔμμε διώκει</foreign>
          </p>
        </sp>
        <sp>
          <speaker>Ma.</speaker>
          <p>Quid ais, Aesope?</p>
        </sp>
        <sp>
          <speaker>Cr.</speaker>
          <p>Cave tibi, Hilari, impinget colaphum; sic abegisti tuo Graeco carmine. O magum
            egregium!</p>
        </sp>
        <sp>
          <speaker>Hi.</speaker>
          <p>Quid tu credis, Crato, esse hanc? Ego tali carmine abegissem decem magnos
          cacodaemones.</p>
        </sp>
        <sp>
          <speaker>Ma.</speaker>
          <p>Pili non facio tuos versus Graecanicos.</p>
        </sp>
        <sp>
          <speaker>Hi.</speaker>
          <p>Adhibendus est igitur, ut video, bombus magicus aut, si nec hic sufficiet, Mercurii
            caduceum.</p>
        </sp>
        <sp>
          <speaker>Cr.</speaker>
          <p>Mea Margareta, scis po&#235;tarum genus esse afflatum, non ausim dicere furiosum:
            rogo te, ut istam rixam in aliud tempus proroges, nosque hac coena vel mea caussa,
            suaviter tractes.</p>
        </sp>
        <sp>
          <speaker>Ma.</speaker>
          <p>Quid mihi cum istius versiculis? Saepenumero, quum est eundum ad macellum, non habet,
            quod numeret, et interim cantillat versiculos.</p>
        </sp>
        <sp>
          <speaker>Cr.</speaker>
          <p>Sic sunt po&#235;tae, sed age fac sodes, quod dico.</p>
        </sp>
        <sp>
          <speaker>Ma.</speaker>
          <p>Equidem faciam in tuam gratiam, quoniam novi te probum, qui nunquam contriveris
            cerebrum tuum in eiusmodi deliramentis: ac demiror, quo fato in hunc incideris
          chorum.</p>
        </sp>
        <sp>
          <speaker>Cr.</speaker>
          <p>Unde id coniectas?</p>
        </sp>
        <sp>
          <speaker>Ma.</speaker>
          <p>Quia nasus obesior, et oculi nitentes, et corpus succulentum. Nunc mihi huius nasum
            contemplare, et risum Sardonium.</p>
        </sp>
        <sp>
          <speaker>Cr.</speaker>
          <p>Sed obsecro, meum suavium, ut istam iram mihi condones.</p>
        </sp>
        <sp>
          <speaker>Ma.</speaker>
          <p>Abeo: nec postulo, ut quisquam ceterorum hoc nomine mihi gratias agat.</p>
        </sp>
        <sp>
          <speaker>Hi.</speaker>
          <p>Abiitne iam?</p>
        </sp>
        <sp>
          <speaker>Ma.</speaker>
          <p>Non tam procul, quin audiat te.</p>
        </sp>
        <sp>
          <speaker>Mu.</speaker>
          <p>Iam est in culina, secum nescio quid murmurans.</p>
        </sp>
        <sp>
          <speaker>Ca.</speaker>
          <p>Famulam habes minime mutam.</p>
        </sp>
        <sp>
          <speaker>Hi.</speaker>
          <p>Aiunt bonam famulam oportere tribus dotibus esse praeditam, ut sit fidelis, ut sit
            deformis, ut sit ferox, quam vulgo malam vocant. Fidelis non diminuit rem, deformem non
            ambiunt proci, ferox facile tuetur ius heri sui. Nam aliquoties opus est non solum
            lingua, verum etiam manibus. Haec mea e tribus duas habet virtutes, deformis iuxta ac
            mala; de fide dubito.</p>
        </sp>
        <sp>
          <speaker>Cr.</speaker>
          <p>Linguam audivimus, sed ego metuebam tibi a manibus.</p>
        </sp>
        <sp>
          <speaker>Hi.</speaker>
          <p>Admovete manus peponibus, de lactucis actum est. Etenim, si nunc iuberem apponi
            lactucas, sat scio carduos apponeret. Sunt et melones, si quis hoc genere magis capitur.
            En fici recentes: modo decerptos a matre, testatur lac in pedunculo. A ficis solet aqua
            sumi, ne quid obliment stomachum: en habetis e limpidissimo fonticulo vivam ac
            frigidissimam, utilem et vino diluendo.</p>
        </sp>
        <sp>
          <speaker>Cr.</speaker>
          <p>At ego nescio, utrum utro diluam, vinum aqua, an aquam vino, adeo mihi vinum hoc
            videtur haustum ex eodem fonticulo Musarum.</p>
        </sp>
        <sp>
          <speaker>Hi.</speaker>
          <p>Tale vinum conducit acuendis ingeniis po&#235;tarum. Vos crassi crassis
            delectamini.</p>
        </sp>
        <sp>
          <speaker>Cr.</speaker>
          <p>Utinam Crassus essem ille beatus.</p>
        </sp>
        <sp>
          <speaker>Hi.</speaker>
          <p>Ego malim esse Codrus aut Ennius. Quandoquidem mihi contigit habere convivas tam
            multos, tamque insigniter eruditos, non committam, ut nihilo doctior eos dimittam. Est
            locus in prologo Eunuchi, qui multos torquet. Nam plerique codices sic habent:</p>
          <lg>
            <l>Sic existimet, sciat,</l>
            <l>Responsum, non dictum esse, quia laesit prior, </l>
            <l>Qui bene vertendo, et eas describendo male, etc.</l>
          </lg>
          <p>In his verbis desidero sensum argutum ac Terentio dignum. Nec enim ideo laesit prior,
            quia male vertit Graecas fabulas: sed quia Terentianas carpserat.</p>
        </sp>
        <sp>
          <speaker>Eu.</speaker>
          <p>Iuxta vulgo iactatum proverbium: Qui pessime canit, primus incipiet. Quum essem Londini
            apud Thomam Linacrum, virum sic in omni genere philosophiae doctissimum, ut nihilo
            secius has grammaticorum minutias ad unguem calleat, ostendit mihi codicem mira
            vetustate, in quo sic habebatur scriptum:</p>
          <lg>
            <l>Sic existimet, sciat,</l>
            <l>Responsum, non dictum esse, quale sit, prius</l>
            <l>Qui bene vertendo, et eas describendo male,</l>
            <l>Ex Graecis bonis, Latinas fecit non bonas.</l>
            <l>Idem Menandri Phasma nunc nuper dedit.</l>
          </lg>
          <p>Sic autem ordinandus est sermo, ut<emph>quale sit</emph>indicet subiiciendum exemplum
            prioris dicti. Minitabatur se vicissim reprehensurum aliquid in fabulis eius, a quo
            fuerat reprehensus. Atque hoc negat videri debere <emph>convicium</emph>, sed
              <emph>responsum</emph>. Qui <emph>lacessit</emph>, iacit dictum: qui regerit
            lacessitus, <emph>espondet</emph>. Huius rei promittit exemplum.<emph>quale
            sit,</emph>quod Graecis dicitur <foreign
              xml:lang="grc">οἷον</foreign>, Latinis<emph>quod genus</emph>, aut<emph>veluti</emph>,
            sive <emph>videlicet</emph>, aut<emph>puta</emph>. Deinde subiicit reprehensionem, in
            qua <emph>prius</emph>, adverbium, respondet ad alterum adverbium, veluti diversum, quod
            sequitur, <emph>nuper</emph>: quemadmodum pronomen, <emph>qui</emph>, respondet ad
            dictionem, <emph>idem</emph>. Veteres enim Lavinii fabulas in totum damnat, quoniam iam
            exciderant ex hominum memoria. In his quas nuper dedisset, certa notat loca. Mihi
            videtur haec germana lectio, verusque Comici sensus, nisi quid dissentit senatus
            populusque po&#235;ticus.</p>
        </sp>
        <sp>
          <speaker>Co.</speaker>
          <p>Imo pedibus omnes in tuam discedimus sententiam.</p>
        </sp>
        <sp>
          <speaker>Eu.</speaker>
          <p>At ego vicissim a vobis quiddam leve ac facillimum discere cupiam; quo pacto metiendus
            sit hic versiculus:</p>
          <lg>
            <l>Ex Graecis bonis Latinas fecit non bonas.</l>
          </lg>
          <p>Micate digitis.</p>
        </sp>
        <sp>
          <speaker>Hi.</speaker>
          <p>Opinor more veterum elidi, s, ut secundo loco sit anapaestus.</p>
        </sp>
        <sp>
          <speaker>Eu.</speaker>
          <p>Accederem, nisi casus auferendi desineret in <emph>is</emph>, natura longam. Itaque
            submota consonante, nihilo minus manet longa vocalis.</p>
        </sp>
        <sp>
          <speaker>Hi.</speaker>
          <p>Vera praedicas.</p>
        </sp>
        <sp>
          <speaker>Cr.</speaker>
          <p>Si quis illiteratus et ignotus ingrederetur, plane crederet nos inter nos micatione
            digitorum rusticorum ludum renouare.</p>
        </sp>
        <sp>
          <speaker>Le.</speaker>
          <p>Nos, quantum video, frustra micamus digitis. Tu, si potes, expedi.</p>
        </sp>
        <sp>
          <speaker>Eu.</speaker>
          <p>Videte quantula res nonnunquam torquet homines, etiam eruditos:
            praepositio<emph>ex</emph>pertinet ad finem carminis praecedentis:</p>
          <lg>
            <l>Qui bene vertendo, et eas describendo male ex</l>
            <l>Graecis bonis Latinas fecit non bonas.</l>
          </lg>
          <p>Ita nihil est scrupuli.</p>
        </sp>
        <sp>
          <speaker>Le.</speaker>
          <p>Sic est, per Musas.</p>
        </sp>
        <sp>
          <speaker>Ca.</speaker>
          <p>Quandoquidem coepimus micare digitis, velim ut aliquis mihi versum hunc ex Andria
            digerat in suos pedes:</p>
          <lg>
            <l>Sine invidia laudem invenias, et amicos pares.</l>
          </lg>
          <p>Nam mihi saepe tentanti non successit.</p>
        </sp>
        <sp>
          <speaker>Le.</speaker>
          <p>
            <emph>Sine in</emph> iambus est: <emph>vidia</emph> anapaestus: <emph>laudem in</emph>,
            spondaeus: <emph>venias</emph>, anapaestus: <emph>et ami</emph>, rursus anapaestus.</p>
        </sp>
        <sp>
          <speaker>Ca.</speaker>
          <p>Habes iam pedes quinque, et supersunt tres syllabae, quarum prima est longa: ut nec
            iambum facere possis, aut tribrachyn.</p>
        </sp>
        <sp>
          <speaker>Le.</speaker>
          <p>Profecto vera praedicas. Haeremus in vado: quis nos expediet?</p>
        </sp>
        <sp>
          <speaker>Eu.</speaker>
          <p>Nemo melius, quam qui induxit in hoc vadum. Age, Carine, ne cela, si quid habes, inter
            candidos amiculos.</p>
        </sp>
        <sp>
          <speaker>Ca.</speaker>
          <p>Nisi me fallit memoria, videor mihi quiddam tale legisse apud Priscianum, qui docet,
            apud Latinos Comicos, v, consonantem perinde elidi ut vocalem, quemadmodum frequenter in
            hac dictione, <emph>enimvero</emph>, sic ut pars <emph>enie</emph> faciat
          anapaestum.</p>
        </sp>
        <sp>
          <speaker>Le.</speaker>
          <p>Itaque metire nobis.</p>
        </sp>
        <sp>
          <speaker>Ca.</speaker>
          <p>Faciam. <emph>Sine inidi</emph>, proceleusmaticus est: nisi mavis, elidi, i, per
            synaeresin: ut quum Vergilius, <emph>aureo</emph>, ponit in fine carminis heroici, pro
              <emph>auro</emph>; quod si placet, erit primo loco tribrachys; <emph>a lau</emph>
            spondaeus est; <emph>d'inveni</emph>, dactylus: <emph>as et a</emph>, dactylus:
              <emph>micos</emph>, spondaeus: <emph>pares</emph>, iambus.</p>
        </sp>
        <sp>
          <speaker>Sb.</speaker>
          <p>Carinus nos explicuit ex hoc sane vado. Sed est in eadem scena locus, quem haud scio an
            quisquam animadverterit.</p>
        </sp>
        <sp>
          <speaker>Hi.</speaker>
          <p>Obsecro, profer.</p>
        </sp>
        <sp>
          <speaker>Sb.</speaker>
          <p>Illic hunc in modum loquitur Simo:</p>
          <lg>
            <l>Sine ut eveniat, quod volo,</l>
            <l>In Pamphilo ut nihil sit morae, restat Chremes.</l>
          </lg>
        </sp>
        <sp>
          <speaker>Hi.</speaker>
          <p>Quid heic te offendit?</p>
        </sp>
        <sp>
          <speaker>Sb.</speaker>
          <p>Quum <emph>Sine</emph>, sit minitantis, nihil hic sequitur, quod faciat ad minas.
            Proinde suspicor a po&#235;ta scriptum fuisse, <emph>Sin eveniat, quod
            volo;</emph>ut <emph>Sin</emph> respondeat ad <emph>Si</emph>, quod praecessit: <emph>Si
              propter amorem uxorem nolit ducere</emph>. Proponit enim senex duas partes inter se
            diversas. Si Pamphilus ob amorem Glycerii recusat nuptias, erit quod cum illo
            expostulem: sin ille non recusarit, tum mihi restat exorandus Chremes. Porro hyperbaton
            longius fecit interpellatio Sosiae, et stomachus Simonis in Davum.</p>
        </sp>
        <sp>
          <speaker>Hi.</speaker>
          <p>Mus, porrige mihi codicem.</p>
        </sp>
        <sp>
          <speaker>Cr.</speaker>
          <p>Committis tu muri codicem?</p>
        </sp>
        <sp>
          <speaker>Hi.</speaker>
          <p>Tutius, quam vinum. Dispeream nisi verum dixit Sbrulius.</p>
        </sp>
        <sp>
          <speaker>Pa.</speaker>
          <p>Trade mihi codicem, ut ostendam alium scrupulum. In prologo Eunuchi versus hic non
            constat:</p>
          <lg>
            <l>Habeo alia multa, quae nunc condonabuntur.</l>
          </lg>
          <p>Quanquam enim Comici, Latini praecipue, sumunt sibi multam libertatem in hoc genere
            carminis, tamen nusquam memini illos senarium claudere spondeo: nisi forte legendum est,
              <emph>Condonabitur <foreign
                xml:lang="grc">ἀπροσώπως</foreign>
            </emph>, aut, <emph>Condonabimus</emph>, mutato numero personae.</p>
        </sp>
        <sp>
          <speaker>Ma.</speaker>
          <p>O mores vere po&#235;ticos! In ipso limine convivii micant digitis, et librum
            adhibent. Lusus et literas praestat servare in mensas secundas.</p>
        </sp>
        <sp>
          <speaker>Cr.</speaker>
          <p>Non omnino pessimum consilium dat Margareta; obtemperabitur: placato stomacho
            revocabimus lusum, interim digitis micabimus in disco.</p>
        </sp>
        <sp>
          <speaker>Hi.</speaker>
          <p>Videte luxum po&#235;ticum. Habetis triplex ovorum genus, elixa, assa, frixa: omnia
            recentissima sunt, intra biduum nata.</p>
        </sp>
        <sp>
          <speaker>Pa.</speaker>
          <p>Ego butyri esum non fero: si frixa sunt oleo, perplacebunt.</p>
        </sp>
        <sp>
          <speaker>Hi.</speaker>
          <p>Abi, puer, disce ex Margareta, in utro frixa sint.</p>
        </sp>
        <sp>
          <speaker>Mu.</speaker>
          <p>In neutro, inquit.</p>
        </sp>
        <sp>
          <speaker>Hi.</speaker>
          <p>Nec in butyro nec in oleo? In quo igitur?</p>
        </sp>
        <sp>
          <speaker>Mu.</speaker>
          <p>In lixivio, ut ait.</p>
        </sp>
        <sp>
          <speaker>Cr.</speaker>
          <p>Qualis percunctatio, talis responsio. Quid negotii est dignoscere butyrum ab oleo?</p>
        </sp>
        <sp>
          <speaker>Ca.</speaker>
          <p>Praesertim his, qui tam facile discernunt lactucam a beta.</p>
        </sp>
        <sp>
          <speaker>Hi.</speaker>
          <p>Habetis ovationem, sequetur aliquando triumphus. Heus, puer, circumfer oculos. Nihilne
            vides heic deesse?</p>
        </sp>
        <sp>
          <speaker>Mu.</speaker>
          <p>Permulta.</p>
        </sp>
        <sp>
          <speaker>Hi.</speaker>
          <p>Haec ova desiderant condimentum, quo temperetur calor.</p>
        </sp>
        <sp>
          <speaker>Mu.</speaker>
          <p>Quod vis?</p>
        </sp>
        <sp>
          <speaker>Hi.</speaker>
          <p>Dic ut ex contusis vitis claviculis mittat nobis succum.</p>
        </sp>
        <sp>
          <speaker>Mu.</speaker>
          <p>Dicam.</p>
        </sp>
        <sp>
          <speaker>Hi.</speaker>
          <p>Quid huc redis inanis?</p>
        </sp>
        <sp>
          <speaker>Mu.</speaker>
          <p>Negat e clavis succum exprimi solere.</p>
        </sp>
        <sp>
          <speaker>Hi.</speaker>
          <p>O famulam!</p>
        </sp>
        <sp>
          <speaker>Sb.</speaker>
          <p>Certe fabulis condiemus ova nostra. In Epodis Horatianis offendi locum quendam, non
            depravatum, quod ad scripturam attinet, sed depravate interpretatum, nec a Mancinello
            solum, ceterisque recentioribus, verum etiam ab ipso Porphyrione. Locus est in carmine,
            quo canit palinodiam Canidiae veneficae:</p>
          <lg>
            <l>Tuusque venter Pactumeius, et tuo</l>
            <l>Cruore rubros obstetrix pannos lavit,</l>
            <l>Utcunque fortis exilis puerpera.</l>
          </lg>
          <p>Existimant enim omnes heic, <emph>Exilis</emph>, nomen esse, quum sit verbum. Adscribam
            verba Porphyrionis, si tamen illius esse credendum est: <emph>Exilem autem</emph>,
            inquit, <emph>sub illa specie, quasi puerperio facta sit deformis: per exilitatem
              corporis maciem naturalem dicit</emph>. Pudendus lapsus, si vir tantus non sensit,
            metri legem reclamare huic sensui. Neque enim quartus locus admittit spondaeum. Verum
            po&#235;ta iocatur, illam vere peperisse, quanquam non diu languisset ac decubisset
            a partu, sed statim exsilisset e lecto, quemadmodum solent quaedam fortes puerperae.</p>
        </sp>
        <sp>
          <speaker>Hi.</speaker>
          <p>Habemus tibi gratiam, Sbruli, qui tam laute condieris ova nostra.</p>
        </sp>
        <sp>
          <speaker>Le.</speaker>
          <p>Isti non dissimile est, quod legitur in primo Odarum libro. Odae initium est: <emph>Tu
              ne quaesieris</emph>. Sic autem habet constans lectio: <emph>Neu Babylonios Tentaris
              numeros, ut melius quidquid erit pati</emph>. Hunc locum ita transiliunt veteres
            interpretes, quasi nihil habeat scrupuli: solus Mancinellus sentiens orationem
            imperfectam, iubet addi, <emph>possis</emph>.</p>
        </sp>
        <sp>
          <speaker>Sb.</speaker>
          <p>Habes aliquid hac de re compertius?</p>
        </sp>
        <sp>
          <speaker>Le.</speaker>
          <p>Nescio, sed mihi videtur Horatius Graeci sermonis idioma reddidisse, quod nullus
            po&#235;tarum facit libentius aut frequentius: nam Graecis est familiare
            aparemphaton adiungere huic dictioni <foreign
              xml:lang="grc">ὡς</foreign> et <foreign
              xml:lang="grc">ὥζτε</foreign>. Sic Horatius, <emph>ut pati</emph>, pro, <emph>ut
              patiaris</emph>. Quanquam quod divinat Mancinellus, non est prorsus absurdum.</p>
        </sp>
        <sp>
          <speaker>Hi.</speaker>
          <p>Mihi vehementer arridet quod dicis. Curre, Mus, et adfer si quid est reliquum.</p>
        </sp>
        <sp>
          <speaker>Cr.</speaker>
          <p>Quid istuc est novarum deliciarum?</p>
        </sp>
        <sp>
          <speaker>Hi.</speaker>
          <p>Hic est cucumis sectus in laminulas: hoc est ius ex coctis intestinis cucurbitae;
            onducit lubricandis intestinis.</p>
        </sp>
        <sp>
          <speaker>Sb.</speaker>
          <p>O coenam vere medicam!</p>
        </sp>
        <sp>
          <speaker>Hi.</speaker>
          <p>Boni consulite. Mox aderit gallina ex corte nostra.</p>
        </sp>
        <sp>
          <speaker>Sb.</speaker>
          <p>Commutabimus tibi nomen, et pro Hilario vocabimus Apicium.</p>
        </sp>
        <sp>
          <speaker>Hi.</speaker>
          <p>Age nunc, ridete quantum voletis; cras fortasse serio laudabitis hanc coenam.</p>
        </sp>
        <sp>
          <speaker>Sb.</speaker>
          <p>Qui sic?</p>
        </sp>
        <sp>
          <speaker>Hi.</speaker>
          <p>Quum senseris tibi probe conditum esse prandium.</p>
        </sp>
        <sp>
          <speaker>Sb.</speaker>
          <p>Fame?</p>
        </sp>
        <sp>
          <speaker>Hi.</speaker>
          <p>Scilicet.</p>
        </sp>
        <sp>
          <speaker>Ca.</speaker>
          <p>Scis, Hilari, quid provinciae te vellem suscipere?</p>
        </sp>
        <sp>
          <speaker>Hi.</speaker>
          <p>Sciam, si dixeris.</p>
        </sp>
        <sp>
          <speaker>Ca.</speaker>
          <p>Chorus canit hymnos quosdam non indoctos, sed per indoctos multis locis depravatos: eos
            cuperem tua opera nobis restitui. Ut autem exemplum proferam, ita canimus:</p>
          <lg>
            <l>Hostis Herodes impie,</l>
            <l>Christum venire quid times?</l>
          </lg>
          <p>Ordo dictionis unius inversus geminum vitium invexit carmini. Nam <emph>hostis</emph>,
            quum trochaeum efficiat, nullum habet locum in carmine iambico, et <emph>Hero</emph>,
            spondaeus, non recipitur in sede secunda. Nec dubium est, quin versus ita primum
            scriptus sit: <emph>Herodes, hostis impie</emph>. Iam epithetum, <emph>impie</emph>,
            mollius cohaeret cum <emph>hostis</emph>, quam cum <emph>Herodes</emph>. Porro quoniam
              <emph>Herodes</emph> dictio Graeca est, <foreign
              xml:lang="grc">η</foreign> vertitur in <foreign
              xml:lang="grc">ε</foreign>, in casu vocandi, ut <foreign
              xml:lang="grc">Σωκράτης</foreign>, <foreign
              xml:lang="grc">ὧ Σώκρατες</foreign>, quemadmodum et in <foreign
              xml:lang="grc">Ἀγάμεμνον</foreign>
            <foreign
              xml:lang="grc">ω</foreign> mega recti casus vertitur in <foreign
              xml:lang="grc">ο</foreign> micron. Rursum ita canimus hymnum:</p>
          <lg>
            <l>Iesu corona virginum,</l>
            <l>Quem mater illa concepit,</l>
            <l>Quae sola virgo parturit.</l>
          </lg>
          <p>Dubium non est, quin <emph>concipit</emph> sit pronunciandum; nam temporis hypallage
            gratiam etiam addit sermoni. Ridiculum autem est nos offendi in <emph>concipit</emph>,
            quum sequatur <emph>parturit</emph>.</p>
        </sp>
        <sp>
          <speaker>Hi.</speaker>
          <p>Istius generis et ipse permulta offendi, nec pigebit olim huic rei aliquot dierum
            opellam dare. Nam mihi videtur Ambrosius in hoc carmine non parum habere gratiae: adeo
            fere finit dimetrum dictione trisyllaba, et caesuram fere collocat in fine dictionis. Id
            crebrius apud eum fit, quam ut casus videri possit. Si quaeritis exemplum: <emph>Deus
              creator</emph>, heic est penthemimeris; accinitur <emph>omnium: polique rector</emph>,
            accinitur, <emph>vestiens: Diem decoro</emph>, accinitur, <emph>lumine: Noctem
            soporis</emph>, accinitur, <emph>gratia</emph>. Sed adest gallina satis obesa, quae mihi
            totis decem annis peperit ova, et exclusit pullos.</p>
        </sp>
        <sp>
          <speaker>Cr.</speaker>
          <p>Indigna erat quae necaretur.</p>
        </sp>
        <sp>
          <speaker>Ca.</speaker>
          <p>Si licet aliquid admiscere de studiis severioribus, habeo, quod proponam.</p>
        </sp>
        <sp>
          <speaker>Hi.</speaker>
          <p>Modo ne nimium sit tetricum.</p>
        </sp>
        <sp>
          <speaker>Ca.</speaker>
          <p>Non est. Coepi nuper legere Senecae epistolas, et in ipso statim portu, quod aiunt,
            impegi. Locus est in prima epistola: <emph>Et si volueris</emph>, inquit,
              <emph>attendere, magna vitae pars elabitur male agentibus, maxima nihil agentibus,
              tota aliud agentibus</emph>. In hac sententia affectat nescio quid argutiae, quod ego
            non satis assequor.</p>
        </sp>
        <sp>
          <speaker>Le.</speaker>
          <p>Divinabo, si voles.</p>
        </sp>
        <sp>
          <speaker>Ca.</speaker>
          <p>Maxime.</p>
        </sp>
        <sp>
          <speaker>Le.</speaker>
          <p>Nemo perpetuo peccat; et tamen luxu, libidine, ambitione, ceterisque vitiis, magna
            vitae pars perit; sed multo maior vitae portio perit nihil agentibus. Porro nihil agere
            dicuntur, non qui vivunt in otio, sed qui rebus frivolis et nihil ad felicitatem
            conducentibus occupantur. Inde proverbium: <emph>Satius est cessare, quam nihil
            agere</emph>. Sed tota vita perit aliud agentibus. <emph>Aliud agere</emph>dicitur, qui
            non est attentus ad id, quod agit. Perit igitur tota vita, quoniam quum vacamus vitiis,
            aliud agimus: dum vacamus frivolis, aliud agimus: dum studemus philosophiae, quoniam id
            facimus supine et oscitanter, aliud agimus, parum attenti, velut ad rem minime seriam.
            Haec interpretatio si parum arridet, numeretur haec sententia Senecae inter eas, quas in
            hoc scriptore damnat A. Gellius, ut frivole argutas.</p>
        </sp>
        <sp>
          <speaker>Hi.</speaker>
          <p>Mihi sane satis arridet. (Sed interim strenue ad gallinam. Nolim vos falli; nihil
            praeterea parati est.) Quadrat enim ad id quod praecessit<emph>: Turpissima est iactura,
              quae per negligentiam fit</emph>. Id autem declarat hac trimembri sententia. At paullo
            post videor mihi videre mendum: <emph>Mortem non prospicimus. Magna pars eius iam
              praeteriit</emph>. Nam legendum arbitror, <emph>Mortem prospicimus</emph>. Prospicimus
            enim quae procul absunt, quum mors magna ex parte praeterierit nobis.</p>
        </sp>
        <sp>
          <speaker>Le.</speaker>
          <p>Si sibi permittunt philosophi, ut aliquando divertant in prata Musarum, fortasse non
            videbitur absurdum, si nos aliquando vel animi gratia divertamus in illorum
          regionem.</p>
        </sp>
        <sp>
          <speaker>Hi.</speaker>
          <p>Quidni?</p>
        </sp>
        <sp>
          <speaker>Le.</speaker>
          <p>Quum nuper relegerem librum Aristotelis, quem inscripsit <foreign
              xml:lang="grc">περὶ τῶν ἐλέγχων</foreign>, quorum argumentum est rhetoribus cum
            philosophis magna ex parte commune, comperi insignes errores interpretum. Neque
            dubitandum est, quin heic, qui Graece nesciunt, in multis locis egregie delirarint.
            Aristoteles enim proponit huiusmodi genus ambigui, quod nascitur ex voce, quae eadem
            declarat diversa: <foreign
              xml:lang="grc">ὅ τι μανθάνουσιν οἱ ἐπιστάμενοι· τὰ γὰρ ἀποστοματιζόμενα μανθάνουσιν οἱ
              γραμματικοί · τὸ γὰρ μανθάνειν ὁμώνυμον, τό, τε ξυνιέναι χρώμενον τῇ ἐπιστήμῃ, καὶ τὸ
              λαμβάνειν τὴν ἐπιστήμην</foreign>. Id verterunt hunc in modum: <emph>Quoniam discunt
              scientes: Nam secundum os grammatici discunt. Discere enim aequivocum, ad intelligere
              eum, qui utitur disciplina, et accipere disciplinam</emph>.</p>
        </sp>
        <sp>
          <speaker>Hi.</speaker>
          <p>Visus es mihi nunc Hebraice loqui, non Latine.</p>
        </sp>
        <sp>
          <speaker>Le.</speaker>
          <p>Estne quisquam vestrum, qui audivit heic ullam vocem aequivocam?</p>
        </sp>
        <sp>
          <speaker>Hi.</speaker>
          <p>Nullam.</p>
        </sp>
        <sp>
          <speaker>Le.</speaker>
          <p>Quid igitur stultius, quam id velle vertere, quod verti non poterat? Neque enim
            quemadmodum Graecis <foreign
              xml:lang="grc">μανθάνειν</foreign> sonat <foreign
              xml:lang="grc">μαθεῖν</foreign> et <foreign
              xml:lang="grc">μαθητεύειν</foreign>: ita Latinis <emph>discere</emph> doctrinam
            accipere aut tradere. Quanquam an hoc sit verum, nescio: magis arbitror sic, <foreign
              xml:lang="grc">μανθάνειν</foreign> esse anceps apud Graecos, quemadmodum
              <emph>cognoscere</emph> apud Latinos. <emph>Cognoscit</emph> enim qui novit, et
              <emph>cognoscit</emph> iudex qui discit caussam. Sic, opinor, Graecis <foreign
              xml:lang="grc">μανθάνειν</foreign> discitur praeceptor, qui exigit praelecta pueris,
            et pueri quibus praelegitur. Quam vero venuste reddidit, <foreign
              xml:lang="grc">τὰ γὰρ ἀποστοματιζόμενα μανθάνουσιν οἱ γραμματικοί</foreign>, <emph>Nam
              secundum os grammatici discunt</emph>, quum vertere debuerit: <emph>Nam grammatici
              quae dictant, docent</emph>. Hic interpretis erat aliud exemplum supponere, quod non
            eadem verba, sed eandem rei speciem exhiberet. Quanquam hoc loco suspicor etiam in
            Graeca scriptura nonnihil esse mendae; scribendum autem, <foreign
              xml:lang="grc">ὁμώνυμον τῷ τε ξυνιέναι καὶ τῷ λαμβάνειν</foreign>. Paulo post subiicit
            aliud exemplum ambigui, quod nascitur non ex vario vocis eiusdem significatu, sed ex
            diversa connexione: <foreign
              xml:lang="grc">τὸ βούλεσθαι λαβεῖν με τοὺς πολεμίους</foreign>, <emph>Velle me
              accipere pugnantes</emph>. Sic enim vertit, pro eo quod erat, <emph>Velle me capere
              hostes</emph>. Et, si legas <foreign
              xml:lang="grc">βούλεσθε</foreign>, sermo fit dilucidior: <emph>Vultis me capere
            hostes</emph>? Nam pronomen potest praecedere verbum capere, et potest sequi. Si
            praecedat, hic erat sensus: <emph>Vultis, ut ego capiam hostes</emph>? Si sequatur, erit
            hic: <emph>Vultis, ut hostes me capiant</emph>? Subiicit eiusdem generis aliud exemplum, <foreign
              xml:lang="grc">ἆρα ὅ τις γινώσκει, τοῦτο γινώσκει</foreign>: id est, <emph>An quod
              quis novit, hoc novit</emph>. Ambiguitas est in <foreign
              xml:lang="grc">τοῦτο</foreign>. Id si sumatur accusandi casu, sensus erit:
              <emph>Quidquid alicui cognitum est, id illi cognitum esse</emph>. Sin nominandi casu,
            sensus hic erit: <emph>Quam rem quis intelligit, ea intelligit</emph>? quasi cognosci
            non possit, nisi quod vicissim cognoscat. Rursus aliud subiicit, <foreign
              xml:lang="grc">ἆρα ὅ τις ὁρᾷ τοῦτο ὁρᾷ; ὁρᾷ δὲ τὸν κίονα· ὥστε ὁρᾷ ὁ κίων</foreign>:
              <emph>an quod quis videt, id videt? sed videt columnam, columna igitur videt</emph>.
            Rursus in <foreign
              xml:lang="grc">τοῦτο</foreign> est ambiguitas, quam prius indicavimus. Verum haec
            utcunque reddi poterant Latinis auribus: quod sequitur, nullo modo reddi poterat: <foreign
              xml:lang="grc">ἆρα ὃ σὺ φῂς εἶναι, τοῦτο σὺ φῂς εἶναι; φῂς δὲ λίθον εἶναι· σὺ ἄρα φῂς
              λίθος εἶναι</foreign>. Quod illi sic reddiderunt: <emph>Putas quod tu dicis esse, hoc
              tu dicis esse: dicis autem lapidem esse, tu ergo lapis dicis esse.</emph> Obsecro,
            quis omnino sensus humanus ex his verbis percipi possit? Ambiguitas enim partim pendet
            ex idiomate Graeci sermonis, quae est in maiore ac minore: quanquam in maiore est et
            alia ambiguitas, in duabus dictionibus <foreign
              xml:lang="grc">ὅ</foreign> et <foreign
              xml:lang="grc">τοῦτο</foreign>, quae si capiantur nominandi casu, sensus erit:
              <emph>Quidquid te dicis esse, hoc tu es</emph>. Sin accusandi, sensus erit:
              <emph>Quamcunque rem tu dicis esse, eam dicis esse</emph>, et ad hunc sensum subsumit, <foreign
              xml:lang="grc">λίθον φῃς εἶναι</foreign>. Sed ad priorem colligit, <foreign
              xml:lang="grc">σὺ ἄρα φῂς λίθος εἶναι</foreign>. Graeci sermonis proprietatem semel
            ausus est imitari Catullus:</p>
          <lg>
            <l>Phaselus iste, quem videtis, hospites,</l>
            <l>Ait fuisse navium celerrimus.</l>
          </lg>
          <p>Sic enim ferebatur hic versus in antiquioribus editionibus. Hoc ignorato, necesse est
            multis modis delirare eos, qui in haec loca scribunt commentarios. Ne id quidem, quod
            inibi continenter sequitur, Latino potest esse perspicuum. <foreign
              xml:lang="grc">Καὶ ἆρά ἔστι σιγῶντα λέγειν; διττὸν γὰρ ἐστὶ τό σιγῶντα λέγειν, τό τε
              τὸν λέγοντα σιγᾷν, καὶ τὸ τὰ λεγόμενα</foreign>. Id reddiderunt hunc in modum:
              <emph>Et putas, est tacentem dicere? Duplex enim est, tacentem dicere, et hunc dicere
              tacentem, et quae dicuntur</emph>. An non haec Sybillae foliis obscuriora?</p>
        </sp>
        <sp>
          <speaker>Hi.</speaker>
          <p>Mihi nec Graeca satis liquent.</p>
        </sp>
        <sp>
          <speaker>Le.</speaker>
          <p>Exponam pro mea divinatione: <emph>An possibile est tacentem dicere</emph>? Haec
            interrogatio duplicem habet sensum, quorum alter est falsus et absurdus, alter esse
            potest verus. Nam fieri non potest, ut qui loquitur, non dicat ea quae loquitur, hoc
            est, ut loquendo taceat: sed fieri potest, ut is, qui loquitur, taceat eum qui loquitur.
            Quanquam hoc exemplum recidit in alteram formam, quam paullo post subiicit. Rursum illud
            admiror, quod mox in genere ambiguitatis, quae nascitur ex pluribus dictionibus
            coniunctis, mutarint Graeci vocem <emph>saeculi</emph> in literas, <foreign
              xml:lang="grc">ἐπιστασθαι τὰ γράμματα</foreign>, quum Latini codices habeant,
              <emph>scire saeculum</emph>. Heic enim duplex sensus nascitur, vel ut ipsum saeculum
            sciat aliquid, vel ut aliquis sciat saeculum. Verum hoc mollius est in <foreign
              xml:lang="grc">αἰῶνα</foreign> sive in <foreign
              xml:lang="grc">κόσμον</foreign>, quam in <foreign
              xml:lang="grc">γράμματα</foreign>. Nam literae dicuntur absurde scire quippiam. Verum
            nihil absurdi sit, si quis dicat, <emph>aliquid nostro saeculo notum esse</emph>, aut
              <emph>aliquem nosse suum seculum</emph>. Iam aliquanto post, ubi proponit exemplum
            ambigui ex accentu, non veritus est interpres pro verbis Homeri supponere Virgiliana,
            quum eadem fuerit necessitas in illo exemplo, <emph>quidquid dicis esse, hoc est</emph>.
            Ex Homero refert Aristoteles, <foreign
              xml:lang="grc">οὐ καταπύθεται ὄμβρῳ</foreign>. Si <foreign
              xml:lang="grc">οὗ</foreign> adspiretur ac circumflectatur, sonat, <emph>Cuius
              computrescit pluvia</emph>: sin <foreign
              xml:lang="grc">οὗ</foreign> sit exile et acutum, sonat, <emph>Non computrescit
            pluvia</emph>. Atque hoc quidem sumptum est ex Iliad. <foreign
              xml:lang="grc">ψ</foreign>. Alterum est, <foreign
              xml:lang="grc">Διδόμεν δέ οἱ εὖχος ἀρέσθαι</foreign>: accentu collocato super
            penultimam sonat, <emph>concede</emph> illi: sin super primam, <foreign
              xml:lang="grc">δίδομεν</foreign>, sonat, <emph>damus</emph>. At po&#235;ta non
            sentit Iovem dicere, <emph>concedimus</emph> illi: sed Iupiter mandat ipsi somnio, ut
            illi, ad quem mittitur, concedat potiri voto. Dictum est enim <foreign
              xml:lang="grc">διδόμεν</foreign> pro <foreign
              xml:lang="grc">διδόναι</foreign>. Pro his duobus Homericis subiecerunt haec ex nostris
            poëtis, velut illud ex Odis Horatii:</p>
          <lg>
            <l>Me tuo longas pereunte noctes,</l>
            <l>Lydia, dormis.</l>
          </lg>
          <p>Etenim si accentus sit in, <emph>Me</emph>, correpto, et <emph>Tu</emph>, sit grave,
            unica dictio est, Metuo, id est, timeo. Quanquam haec ambiguitas pendet non solum ex
            accentu, verum etiam ex compositione. Alterum supposuerunt ex Vergilio:</p>
          <lg>
            <l>Heu quia nam tanti cinxerunt aethera nymbi!</l>
          </lg>
          <p>Quanquam haec quoque ex compositione nascitur ambiguitas.</p>
        </sp>
        <sp>
          <speaker>Hi.</speaker>
          <p>Sunt ista quidem arguta, dignaque cognitu, Leonarde: sed interim vereor, ne cui
            convivium hoc sophisticum videatur magis, quam po&#235;ticum: alias, si videbitur,
            vel totum diem venabimur Elenchos in Elenchis.</p>
        </sp>
        <sp>
          <speaker>Le.</speaker>
          <p>Hoc est, in luco ligna, in mari quaeremus aquam.</p>
        </sp>
        <sp>
          <speaker>Hi.</speaker>
          <p>Ubi est meus Mus?</p>
        </sp>
        <sp>
          <speaker>Mu.</speaker>
          <p>Adest.</p>
        </sp>
        <sp>
          <speaker>Hi.</speaker>
          <p>Mone Margaretam, ut tradat bellaria.</p>
        </sp>
        <sp>
          <speaker>Mu.</speaker>
          <p>Adeo.</p>
        </sp>
        <sp>
          <speaker>Hi.</speaker>
          <p>Rursum ades vacuus?</p>
        </sp>
        <sp>
          <speaker>Mu.</speaker>
          <p>Negat se de bellariis cogitasse, et ait satis diu sessum esse.</p>
        </sp>
        <sp>
          <speaker>Hi.</speaker>
          <p>Vereor ne si diutius heic philosophemur, illa nobis mensam subvertat, quemadmodum
            Xanthippe Socrati: consultius est igitur, ut bellaria sumamus in horto: ibi simul et
            ambulabimus, et libere nugabimur. Interea sibi quisque decerpat ex arbore quod
          lubet.</p>
        </sp>
        <sp>
          <speaker>Co.</speaker>
          <p>Placet consilium.</p>
        </sp>
        <sp>
          <speaker>Hi.</speaker>
          <p>Est illic fonticulus quovis vino suavior.</p>
        </sp>
        <sp>
          <speaker>Ca.</speaker>
          <p>Qui fit, ut hortus tuus magis niteat, quam aula?</p>
        </sp>
        <sp>
          <speaker>Hi.</speaker>
          <p>Quia heic versor frequentius. Si quid arridet heic, ne parcite nostris opibus
            hortensibus. Iam si satis videtur deambulatum, quid si considamus huc sub tilia et Musas
            cieamus?</p>
        </sp>
        <sp>
          <speaker>Pa.</speaker>
          <p>Age fiat.</p>
        </sp>
        <sp>
          <speaker>Hi.</speaker>
          <p>Thema suppeditet hortus ipse.</p>
        </sp>
        <sp>
          <speaker>Pa.</speaker>
          <p>Si praecesseris, sequemur.</p>
        </sp>
        <sp>
          <speaker>Hi.</speaker>
          <p>Age faciam. Praepostere facit, cui variis deliciis niteat hortus, quum animum habeat
            nullis disciplinis, nullis virtutibus excultum.</p>
        </sp>
        <sp>
          <speaker>Le.</speaker>
          <p>Credemus adesse Musas, si reddideris eandem sententiam carmine.</p>
        </sp>
        <sp>
          <speaker>Hi.</speaker>
          <p>Hoc mihi longe proclivius, prosam orationem vertere carmine, quam argentum commutare
            auro.</p>
        </sp>
        <sp>
          <speaker>Le.</speaker>
          <p>Dic igitur.</p>
        </sp>
        <sp>
          <speaker>Hi.</speaker>
          <lg>
            <l>Cui renitet hortus undiquaque flosculis,</l>
            <l>Animumque nullis expolitum dotibus</l>
            <l>Squalere patitur, is facit praepostere</l>
          </lg>
          <p>Habetis carmen Musis et Apolline nullo. Sed elegans fuerit, si singuli hanc sententiam
            diverso genere carminis reddatis.</p>
        </sp>
        <sp>
          <speaker>Le.</speaker>
          <p>Qui vicerit, quid praemii feret?</p>
        </sp>
        <sp>
          <speaker>Hi.</speaker>
          <p>Hunc calathum onustum malis, aut prunis aut cerasis, aut mespilis, aut piris, aut si
            quid aliud magis adblanditur.</p>
        </sp>
        <sp>
          <speaker>Le.</speaker>
          <p>Quis erit arbiter certaminis?</p>
        </sp>
        <sp>
          <speaker>Hi.</speaker>
          <p>Quis, nisi Crato? Et idcirco solus non certabit, quo magis auscultet.</p>
        </sp>
        <sp>
          <speaker>Cr.</speaker>
          <p>Vereor ne talem sitis habituri iudicem, qualem olim habebant coccyx et luscinia, inter
            se de canendi gloria decertantes.</p>
        </sp>
        <sp>
          <speaker>Hi.</speaker>
          <p>Sat est, si places omnibus.</p>
        </sp>
        <sp>
          <speaker>Co.</speaker>
          <p>Placet arbiter; incipe, Leonarde.</p>
        </sp>
        <sp>
          <speaker>Le.</speaker>
          <lg>
            <l>Cui tot deliciis renidet hortus,</l>
            <l>Herbis, floribus, arborumque foetu</l>
            <l>Et multo et vario, nec excolendum</l>
            <l>Curat pectus et artibus probatis,</l>
            <l>Et virtutibus, is mihi videtur</l>
            <l>Laevo iudicio, parumque recto.</l>
          </lg>
          <p>DIXI.</p>
        </sp>
        <sp>
          <speaker>Hi.</speaker>
          <p>Carinus arrodit unguem; exspectamus aliquid elaboratum.</p>
        </sp>
        <sp>
          <speaker>Ca.</speaker>
          <p>Nulla adest Musa.</p>
          <lg>
            <l>Cura cui est, ut niteat hortus flosculis ac fetibus,</l>
            <l>Negligenti excolere pectus disciplinis optimis:</l>
            <l>Hic labore mihi, ut videtur, ringitur praepostero.</l>
          </lg>
        </sp>
        <sp>
          <speaker>Hi.</speaker>
          <p>Non frustra arrosus est unguis.</p>
        </sp>
        <sp>
          <speaker>Eu.</speaker>
          <p>Quoniam ordo me vocat, ne nihil adferam:</p>
          <lg>
            <l>Qui studet, ut variis niteat cultissimus hortus</l>
            <l>Deliciis, patiens animum squalere, nec ullis</l>
            <l>Artibus expoliens, huic est praepostera cura.</l>
          </lg>
        </sp>
        <sp>
          <speaker>Hi.</speaker>
          <p>Non est, cur exstimulemus Sbrulium. Nam ille sic scatet versibus, ut plerumque vel
            imprudens effundat carmina.</p>
        </sp>
        <sp>
          <speaker>Sb.</speaker>
          <lg>
            <l>Cui vernat hortus cultus et elegans,</l>
            <l>Nec pectus ullis artibus excolit,</l>
            <l>Praepostera is cura laborat.</l>
            <l>Sit ratio tibi prima mentis.</l>
          </lg>
        </sp>
        <sp>
          <speaker>Pa.</speaker>
          <lg>
            <l>Quisquis accurat, variis ut hortus</l>
            <l>Floribus vernet, neque pectus idem</l>
            <l>Artibus sanctis colit, hunc habet praepostera cura.</l>
          </lg>
        </sp>
        <sp>
          <speaker>Hi.</speaker>
          <p>Nunc experiamur, cui hortus suppeditet plures sententias.</p>
        </sp>
        <sp>
          <speaker>Le.</speaker>
          <p>Quid ni faciat, tam dives? Vel hoc rosetum mihi suggeret quod dicam. Ut brevis est
            rosae nitor, ita fugax est iuventus: properas carpere rosam prius, quam marcescat; magis
            adnitendum est, ne sine fructu tibi effluat iuventus.</p>
        </sp>
        <sp>
          <speaker>Hi.</speaker>
          <p>Thema satis aptum carmini.</p>
        </sp>
        <sp>
          <speaker>Ca.</speaker>
          <p>Ut inter arbores suus cuique fetus est, ita inter homines suae cuique dotes sunt.</p>
        </sp>
        <sp>
          <speaker>Eu.</speaker>
          <p>Ut terra, si excolatur, varias opes gignit in usus humanos, neglecta spinis ac vepribus
            obducitur: ita hominis ingenium, si excolatur optimis studiis, plurimas edit virtutes;
            sin negligas, variis occupatur vitiis.</p>
        </sp>
        <sp>
          <speaker>Sb.</speaker>
          <p>Hortus quotannis colendus est, ut niteat: animus, semel excultus honestis studiis,
            perpetuo floret ac vernat.</p>
        </sp>
        <sp>
          <speaker>Pa.</speaker>
          <p>Ut amoenitas hortorum non avocat animum ab honestis studiis, sed ad haec invitat
            potius: ita quaerendi sunt lusus ac ioci, qui non absunt a literis.</p>
        </sp>
        <sp>
          <speaker>Hi.</speaker>
          <p>Euge, video examen sententiarum. Nunc ad versus: sed antequam id aggrediamur, mea
            sententia, fuerit exercitatio nec inelegans, nec infrugifera, si primam sententiam
            toties reddamus Graecis versiculis, quoties reddidimus Latinis. Heic auspicabitur
            Leonardus, iam olim familiaris Musis Graecanicis.</p>
        </sp>
        <sp>
          <speaker>Le.</speaker>
          <p>Ineptiam, si iubes.</p>
        </sp>
        <sp>
          <speaker>Hi.</speaker>
          <p>Iubeo atque impero.</p>
        </sp>
        <sp>
          <speaker>Le.</speaker>
          <lg>
            <l>
              <foreign
                xml:lang="grc">Ὧ χῆπός ἐστιν ἄνθεσιν γελῶν καλοῖς</foreign>
            </l>
            <l>
              <foreign
                xml:lang="grc">Ὁ δὲ νοῦς μάλ᾽αὐχμῶν τοῖς καλοῖς μαθήμασιν</foreign>,</l>
            <l>
              <foreign
                xml:lang="grc">Ο῎υκ ἔστι κομψὸς οὗτος, οὐκ ὀρθῶς φρονεῖ</foreign>,</l>
            <l>
              <foreign
                xml:lang="grc">Περὶ πλείονος ποιῶν τὰ φαῦλ᾽ἢ κρείττονα.</foreign>.</l>
          </lg>
          <p>Ego praesulem egi; succedet qui volet.</p>
        </sp>
        <sp>
          <speaker>Hi.</speaker>
          <p>Carinus.</p>
        </sp>
        <sp>
          <speaker>Ca.</speaker>
          <p>Imo Hilarius.</p>
        </sp>
        <sp>
          <speaker>Le.</speaker>
          <p>Sed video Margaretam intervenire; adfert nescio quid deliciarum.</p>
        </sp>
        <sp>
          <speaker>Hi.</speaker>
          <p>Si id fecerit, me fefellerit mea furia. Quid adfers?</p>
        </sp>
        <sp>
          <speaker>Ma.</speaker>
          <p>Sinapi, quo condiatis vestra bellaria. An non pudet heic garrire in multam noctem, et
            postea vos po&#235;tae multa blateratis in loquacitatem foeminarum?</p>
        </sp>
        <sp>
          <speaker>Cr.</speaker>
          <p>Haud male monet Margareta: iam tempus est ut suum quisque nidum adeat; alias in hoc
            pulcherrimo certaminis genere vel solidum diem consumemus.</p>
        </sp>
        <sp>
          <speaker>Hi.</speaker>
          <p>Sed cui addicis praemium?</p>
        </sp>
        <sp>
          <speaker>Cr.</speaker>
          <p>In praesentia quidem mihi ipsi addico. Nullus enim vicit praeter unum me.</p>
        </sp>
        <sp>
          <speaker>Hi.</speaker>
          <p>Qui vicisti, qui non certaveris?</p>
        </sp>
        <sp>
          <speaker>Cr.</speaker>
          <p>Vos certastis, at non decertastis. Ego, quod nemo vestrum potuit, vici Margaretam.</p>
        </sp>
        <sp>
          <speaker>Ca.</speaker>
          <p>Hilari, aequum postulat; auferat calathum.</p>
        </sp>
      </div>
      <div
        n="28"
        type="colloquium">
        <head>Inquisitio de fide</head>
        <p>Personae</p>
        <castList>
          <castItem>Aulus</castItem>
          <castItem>Barbatius</castItem>
        </castList>
        <sp>
          <speaker>Au.</speaker>
          <p>Puerorum est cantilena, Saluta libenter. Verum haud scio, an mihi fas sit tibi dicere
            salutem.</p>
        </sp>
        <sp>
          <speaker>Ba.</speaker>
          <p>Equidem malim, qui det salutem, quam qui dicat. Sed quam ob rem istuc ais, Aule?</p>
        </sp>
        <sp>
          <speaker>Au.</speaker>
          <p>Quam ob rem? Quia, si scire vis, oles aut sulphur, aut fulmen Iovis.</p>
        </sp>
        <sp>
          <speaker>Ba.</speaker>
          <p>Sunt et Veioves, sunt bruta fulmina, multum etiam origine dissidentia a fatidicis. Nam,
            ut suspicor, tu de anathemate sentis.</p>
        </sp>
        <sp>
          <speaker>Au.</speaker>
          <p>Rem coniectas.</p>
        </sp>
        <sp>
          <speaker>Ba.</speaker>
          <p>Audivi quidem horrenda tonitrua, fulminis ictum non sensi.</p>
        </sp>
        <sp>
          <speaker>Au.</speaker>
          <p>Qui sic?</p>
        </sp>
        <sp>
          <speaker>Ba.</speaker>
          <p>Quia nihilo peius concoquo, neque irrequietius dormio.</p>
        </sp>
        <sp>
          <speaker>Au.</speaker>
          <p>Sed hoc periculosius solet esse malum, quia non sentitur. Verum haec bruta fulmina,
            quae tu vocas, feriunt montes et maria.</p>
        </sp>
        <sp>
          <speaker>Ba.</speaker>
          <p>Feriunt, sed irritis ictibus. Est et fulgur e vitro, seu vase aereo.</p>
        </sp>
        <sp>
          <speaker>Au.</speaker>
          <p>Certe territat et hoc.</p>
        </sp>
        <sp>
          <speaker>Ba.</speaker>
          <p>Verum, sed pueros. Solus Deus habet fulmen, quo feriat animam.</p>
        </sp>
        <sp>
          <speaker>Au.</speaker>
          <p>Quid si Deus est in suo vicario?</p>
        </sp>
        <sp>
          <speaker>Ba.</speaker>
          <p>Utinam sit!</p>
        </sp>
        <sp>
          <speaker>Au.</speaker>
          <p>Imo multi demirantur te iam dudum non esse quovis carbone atriorem.</p>
        </sp>
        <sp>
          <speaker>Ba.</speaker>
          <p>Finge me talem. Atqui tanto magis erat optanda salus perdito, si placet Evangelica
            doctrina.</p>
        </sp>
        <sp>
          <speaker>Au.</speaker>
          <p>Optanda quidem, at non dicenda.</p>
        </sp>
        <sp>
          <speaker>Ba.</speaker>
          <p>Cur ita?</p>
        </sp>
        <sp>
          <speaker>Au.</speaker>
          <p>Quo pudescat ictus fulmine, ac resipiscat.</p>
        </sp>
        <sp>
          <speaker>Ba.</speaker>
          <p>Si sic nobiscum egisset Deus, perieramus omnes.</p>
        </sp>
        <sp>
          <speaker>Au.</speaker>
          <p>Quam ob rem?</p>
        </sp>
        <sp>
          <speaker>Ba.</speaker>
          <p>Quia quum essemus inimici Dei, cultores idolorum, militantes in castris Satanae, hoc
            est, modis omnibus excommunicatissimi, tum ille maxime nobiscum confabulatus est per
            filium suum, suoque colloquio nos restituit in vitam, quum essemus mortui.</p>
        </sp>
        <sp>
          <speaker>Au.</speaker>
          <p>Ista quidem vere narras.</p>
        </sp>
        <sp>
          <speaker>Ba.</speaker>
          <p>Imo male ageretur cum omnibus aegrotis, si medicus fugeret alloquium, quoties ingens
            morbus gravat miserum: imo quum maxime conveniebat adesse medicum.</p>
        </sp>
        <sp>
          <speaker>Au.</speaker>
          <p>At ego metuo, ne tu mihi citius adfles aliquid tui mali, quam fiat, ut tuo morbo
            medear. Nonnunquam usu venit, ut pro medico fiat palaestrites, qui visit aegrotum.</p>
        </sp>
        <sp>
          <speaker>Ba.</speaker>
          <p>Ita quidem usu venit in corporum morbis; verum in animi malis est tibi parata antidotus
            adversus omne contagium.</p>
        </sp>
        <sp>
          <speaker>Au.</speaker>
          <p>Quaenam?</p>
        </sp>
        <sp>
          <speaker>Ba.</speaker>
          <p>Adamantinum propositum, non divelli a sententia semel infixa. Deinde cur palaestram
            metuis, ubi res verbis agitur?</p>
        </sp>
        <sp>
          <speaker>Au.</speaker>
          <p>Est aliquid quod dicis, si modo spes sit profectus.</p>
        </sp>
        <sp>
          <speaker>Ba.</speaker>
          <p>Proverbio dicitur: Donec spirat homo, sperandum esse. Et iuxta Paulum, <emph>Caritas
              nescit desperare, quia sperat omnia</emph>.</p>
        </sp>
        <sp>
          <speaker>Au.</speaker>
          <p>Non pessime mones, atque hac spe puto mihi fas esse tecum miscere sermonem
            aliquantisper: ac, si pateris, medicum agam.</p>
        </sp>
        <sp>
          <speaker>Ba.</speaker>
          <p>Licet.</p>
        </sp>
        <sp>
          <speaker>Au.</speaker>
          <p>Vulgo sunt invisi percunctatores. Et tamen in medicis probantur, qui percunctantur de
            singulis.</p>
        </sp>
        <sp>
          <speaker>Ba.</speaker>
          <p>Percunctare a coelo usque ad terram, si libet.</p>
        </sp>
        <sp>
          <speaker>Au.</speaker>
          <p>Experiar, modo fidem des, te responsurum ex animo.</p>
        </sp>
        <sp>
          <speaker>Ba.</speaker>
          <p>Do, modo sciam, qua de re velis percunctari.</p>
        </sp>
        <sp>
          <speaker>Au.</speaker>
          <p>De Symbolo Apostolorum.</p>
        </sp>
        <sp>
          <speaker>Ba.</speaker>
          <p>Audio militare verbum, nec recuso haberi pro hoste Christi, si quid heic fefellero.</p>
        </sp>
        <sp>
          <speaker>Au.</speaker>
          <p>Credis in Deum patrem omnipotentem, qui condiderit coelum ac terram?</p>
        </sp>
        <sp>
          <speaker>Ba.</speaker>
          <p>Et quidquid coelo terraque continetur, atque etiam mentes angelicas.</p>
        </sp>
        <sp>
          <speaker>Au.</speaker>
          <p>Quum Deum dicis, quid sentis?</p>
        </sp>
        <sp>
          <speaker>Ba.</speaker>
          <p>Sentio mentem esse quandam aeternam, quae nec initium habuerit, nec finem sit habitura,
            qua nihil esse potest nec maius, nec sapientius, nec melius.</p>
        </sp>
        <sp>
          <speaker>Au.</speaker>
          <p>Ista quidem satis pie.</p>
        </sp>
        <sp>
          <speaker>Ba.</speaker>
          <p>Quae nutu suo omnipotenti condidit quidquid est rerum visibilium aut invisibilium: quae
            sapientia mirabili moderatur ac gubernat universa, sua bonitate pascit ac servat omnia,
            atque hominum genus collapsum gratuito restituit.</p>
        </sp>
        <sp>
          <speaker>Au.</speaker>
          <p>Sunt quidem ista tria praecipua in Deo: sed quid fructus capis ex istorum
          cognitione?</p>
        </sp>
        <sp>
          <speaker>Ba.</speaker>
          <p>Quum omnipotentem cogito, me totum illi submitto, ad cuius maiestatem nihil est hominum
            aut angelorum sublimitas. Deinde plena fiducia credo, quod ab illo factum tradunt sacrae
            literae, simulque futurum, quidquid ille promisit, quando nutu, quidquid vult, potest,
            quantumvis homini videatur impossibile. Ita fit, ut meis viribus diffisus, totus ab illo
            pendeam, qui potest omnia. Ubi sapientiam illius intueor, nihil tribuo meae sapientiae,
            verum credo omnia rectissime iustissimeque ab eo fieri, etiamsi iuxta sensum humanum
            videantur absurda aut iniqua. Quum bonitatem considero, video nihil esse in me, quod
            illius gratuitae beneficentiae non debeam: et nullum arbitror esse tantum crimen, quod
            ille nolit ignoscere resipiscenti: neque quidquam esse, quod ille non sit largiturus cum
            fiducia petenti.</p>
        </sp>
        <sp>
          <speaker>Au.</speaker>
          <p>Num satis esse putas, quod credis illum esse talem?</p>
        </sp>
        <sp>
          <speaker>Ba.</speaker>
          <p>Nequaquam, sed sincero affectu totam fiduciam ac spem in illum unum transfero,
            detestans Satanam, omnemque idololatriam, et quidquid est artium magicarum. Illum solum
            adoro, nihil illi nec praeferens, nec aequans; non angelum, non parentes, non liberos,
            non uxorem, non principem, non opes, non honores, non voluptates; paratus et vitam
            illius caussa perdere, si iusserit; certus eum non posse perire, qui se totum illi
            tradiderit.</p>
        </sp>
        <sp>
          <speaker>Au.</speaker>
          <p>Nihil igitur colis, nihil times, nihil amas, nisi unum Deum?</p>
        </sp>
        <sp>
          <speaker>Ba.</speaker>
          <p>Si quid veneror, si quid metuo, si quid amo praeter eum, eius caussa amo, metuo, colo,
            omnia ad illius gloriam referens, semper illi gratias agens, sive laeta contingunt, sive
            tristia: sive mori datur, sive vivere.</p>
        </sp>
        <sp>
          <speaker>Au.</speaker>
          <p>Sana quidem est hactenus tua oratio. De secunda persona quid sentis?</p>
        </sp>
        <sp>
          <speaker>Ba.</speaker>
          <p>Sciscitare.</p>
        </sp>
        <sp>
          <speaker>Au.</speaker>
          <p>Credis, Iesum fuisse Deum et hominem?</p>
        </sp>
        <sp>
          <speaker>Ba.</speaker>
          <p>Maxime.</p>
        </sp>
        <sp>
          <speaker>Au.</speaker>
          <p>Qui fieri potuit, ut idem sit Deus immortalis, et homo mortalis?</p>
        </sp>
        <sp>
          <speaker>Ba.</speaker>
          <p>Istuc illi facile fuit efficere, qui quidquid vult, potest. Et ob divinam naturam, quam
            eandem habet cum patre, quidquid magnitudinis, sapientiae et bonitatis attribuo patri,
            idem tribuo et filio: quidquid debeo patri, debeo et filio: nisi quod ita visum est
            patri, ut per filium conderet ac donaret nobis omnia.</p>
        </sp>
        <sp>
          <speaker>Au.</speaker>
          <p>Cur igitur sacrae literae filium magis appellant Dominum quam Deum?</p>
        </sp>
        <sp>
          <speaker>Ba.</speaker>
          <p>Quia Deus auctoritatis, hoc est, principatus est nomen, quae patri praecipue convenit,
            qui simpliciter principium est omnium, atque ipsius etiam deitatis fons: Dominus
            redemptoris et assertoris vocabulum est. Quanquam et pater redemit per filium, et filius
            Deus est, sed ex Deo patre.</p>
        </sp>
        <sp>
          <speaker>Au.</speaker>
          <p>Ergo et in Iesu collocas tuam fiduciam?</p>
        </sp>
        <sp>
          <speaker>Ba.</speaker>
          <p>Quidni?</p>
        </sp>
        <sp>
          <speaker>Au.</speaker>
          <p>Sed Propheta maledictum dicit, qui fidit in homine.</p>
        </sp>
        <sp>
          <speaker>Ba.</speaker>
          <p>Sed huic uni homini data est omnis potestas in coelo et in terra: ut in nomine eius
            flectatur omne genu coelestium, terrestrium, et inferorum. Quanquam nec in hoc fiduciae
            speique meae sacram, ut aiunt, ancoram figerem, ni Deus esset.</p>
        </sp>
        <sp>
          <speaker>Au.</speaker>
          <p>Cur eum filium appellat?</p>
        </sp>
        <sp>
          <speaker>Ba.</speaker>
          <p>Ne quis somniet esse creaturam.</p>
        </sp>
        <sp>
          <speaker>Au.</speaker>
          <p>Cur unicum?</p>
        </sp>
        <sp>
          <speaker>Ba.</speaker>
          <p>Ut discernat naturae filium a filiis adoptivis, cuius cognominis honorem nobis etiam
            impartit, ut neminem praeter hunc alium exspectemus.</p>
        </sp>
        <sp>
          <speaker>Au.</speaker>
          <p>Cur eum, qui Deus erat, hominem fieri voluit?</p>
        </sp>
        <sp>
          <speaker>Ba.</speaker>
          <p>Ut homines homo reconciliaret Deo.</p>
        </sp>
        <sp>
          <speaker>Au.</speaker>
          <p>Credis conceptum citra virilem operam, opificio Spiritus Sancti, ac natum ex incorrupta
            virgine Maria, de illius substantia sumpto mortali corpore?</p>
        </sp>
        <sp>
          <speaker>Ba.</speaker>
          <p>Maxime.</p>
        </sp>
        <sp>
          <speaker>Au.</speaker>
          <p>Cur sic nasci voluit?</p>
        </sp>
        <sp>
          <speaker>Ba.</speaker>
          <p>Quia sic decebat nasci Deum; sic decebat nasci, qui nostrae conceptionis ac nativitatis
            sordes purificaret. Hominis filius nasci voluit Deus, ut nos in illum renascentes
            efficeremur filii Dei.</p>
        </sp>
        <sp>
          <speaker>Au.</speaker>
          <p>Credis illum versatum in terris, ea gessisse miracula, ea docuisse, quae prodita sunt
            literis evangelicis?</p>
        </sp>
        <sp>
          <speaker>Ba.</speaker>
          <p>Certius quam te credo esse hominem.</p>
        </sp>
        <sp>
          <speaker>Au.</speaker>
          <p>Non sum inversus Apuleius, ut suspiceris asinum latere sub hominis specie. Sed credis
            hunc eundem esse Messiam illum, quem delinearant figurae legis, quem promiserant oracula
            Prophetarum, quem tot seculis exspectarant Iudaei?</p>
        </sp>
        <sp>
          <speaker>Ba.</speaker>
          <p>Nihil habeo persuasius.</p>
        </sp>
        <sp>
          <speaker>Au.</speaker>
          <p>Credis, huius doctrinam ac vitam sufficere ad perfectam pietatem?</p>
        </sp>
        <sp>
          <speaker>Ba.</speaker>
          <p>Admodum.</p>
        </sp>
        <sp>
          <speaker>Au.</speaker>
          <p>Credis, eundem vere comprehensum a Iudaeis, vinctum, colaphis et alapis caesum,
            consputum, irrisum, flagellatum sub Pontio Pilato, ac denique suffixum in crucem, atque
            inibi mortuum?</p>
        </sp>
        <sp>
          <speaker>Ba.</speaker>
          <p>Maxime.</p>
        </sp>
        <sp>
          <speaker>Au.</speaker>
          <p>Credis, illum ab omni lege peccati cuiuscunque fuisse immunem?</p>
        </sp>
        <sp>
          <speaker>Ba.</speaker>
          <p>Quidni? agnum absque macula.</p>
        </sp>
        <sp>
          <speaker>Au.</speaker>
          <p>Credis, illum sua sponte haec omnia perpessum?</p>
        </sp>
        <sp>
          <speaker>Ba.</speaker>
          <p>Imo libenter, atque etiam sitienter, sed ex voluntate patris.</p>
        </sp>
        <sp>
          <speaker>Au.</speaker>
          <p>Cur pater filium suum unicum innocentem sibique carissimum haec tam atrocia pati
            voluit?</p>
        </sp>
        <sp>
          <speaker>Ba.</speaker>
          <p>Ut hac victima nos nocentes sibi reconciliaret, in illius nomen collocantes fiduciam ac
            spem nostram.</p>
        </sp>
        <sp>
          <speaker>Au.</speaker>
          <p>Cur Deus passus est sic collabi totum humanum genus? et, si passus est, non patuit alia
            via sarciendi ruinam nostram?</p>
        </sp>
        <sp>
          <speaker>Ba.</speaker>
          <p>Hoc mihi persuasit non humana ratio, sed fides, nulla ratione potuisse fieri melius,
            neque ad salutem nostram utilius.</p>
        </sp>
        <sp>
          <speaker>Au.</speaker>
          <p>Cur hoc mortis genus illi potissimum placuit?</p>
        </sp>
        <sp>
          <speaker>Ba.</speaker>
          <p>Quia iuxta mundum erat probrosissimum: quia diri lentique cruciatus: quia conveniebat
            illi, qui porrectis in omnem mundi plagam membris, omneis orbis nationes invitaret ad
            salutem, et homines terrenis curis affixos evocaret ad coelestia. Denique ut referret
            nobis serpentem aeneum, quem Moses suspenderat in stipite, ut, quicunque defigerent in
            illum oculos, sanarentur a vulnere serpentum: fidemque prophetae liberaret, qui
            praedixerat: <emph>Dicite in nationibus, regnavit a ligno Deus</emph>.</p>
        </sp>
        <sp>
          <speaker>Au.</speaker>
          <p>Cur et sepeliri voluit, idque tam accurate, oblitus myrrha et unguentis, inclusus novo
            monumento, e solido vivoque saxo exciso, obsignato ostio, adhibitis etiam custodibus
            publicis?</p>
        </sp>
        <sp>
          <speaker>Ba.</speaker>
          <p>Quo magis constaret, esse vere mortuum.</p>
        </sp>
        <sp>
          <speaker>Au.</speaker>
          <p>Cur non statim revixit?</p>
        </sp>
        <sp>
          <speaker>Ba.</speaker>
          <p>Hac ipsa de caussa. Etenim si mors fuisset ambigua, fuisset et ambigua resurrectio: sed
            hanc voluit esse certissimam.</p>
        </sp>
        <sp>
          <speaker>Au.</speaker>
          <p>Credis huius animam descendisse ad inferos?</p>
        </sp>
        <sp>
          <speaker>Ba.</speaker>
          <p>Hanc particulam non fuisse quondam additam nec in Symbolo Romano, nec in Symbolo
            Orientalium ecclesiarum, testis est Cyprianus, nec recensetur apud Tertullianum
            vetustissimum scriptorem. Ego tamen et hoc firmiter credo, vel quia congruit cum
            prophetia Psalmi: <emph>Non derelinques animam meam in inferno</emph>; et rursus:
              <emph>Domine, eduxisti ab inferno animam meam:</emph> vel quia Petrus apostolus in
            epistolae prioris (de cuius auctore nunquam fuit dubitatum) capite tertio scripsit hunc
            in modum: <emph>Mortificatus quidem carne, vivificatus autem spiritu; in quo et his, qui
              in carcere erant, spiritu veniens praedicavit.</emph> Verum, ut credo descendisse ad
            inferos, ita non credo illic aliquid esse passum: descendit enim, non ut illic
            cruciaretur, sed ut nobis frangeret regnum satanae.</p>
        </sp>
        <sp>
          <speaker>Au.</speaker>
          <p>Nihil adhuc impium audio. Sed mortuus est, ut nos peccato mortuos revocaret ad vitam.
            Ceterum cur revixit?</p>
        </sp>
        <sp>
          <speaker>Ba.</speaker>
          <p>Tribus potissimum de caussis.</p>
        </sp>
        <sp>
          <speaker>Au.</speaker>
          <p>Quibus?</p>
        </sp>
        <sp>
          <speaker>Ba.</speaker>
          <p>Primum ut nobis certam spem faceret resurrectionis. Deinde ut sciremus, eum immortalem
            esse, nec unquam moriturum, in quo praesidia salutis nostrae collocavimus. Postremo ut
            nos quoque per poenitentiam mortui peccatis, per baptismum una cum illo sepulti, per
            gratiam eius revocemur ad vitae novitatem.</p>
        </sp>
        <sp>
          <speaker>Au.</speaker>
          <p>Credisne, quod idem corpus, quod mortuum fuit in cruce, quod revixit in sepulchro, quod
            visum et contrectatum est discipulis, subvexerit in coelum?</p>
        </sp>
        <sp>
          <speaker>Ba.</speaker>
          <p>Maxime.</p>
        </sp>
        <sp>
          <speaker>Au.</speaker>
          <p>Cur voluit relinquere terras?</p>
        </sp>
        <sp>
          <speaker>Ba.</speaker>
          <p>Ut illum omnes spiritualiter amaremus, neque quisquam in terris sibi Christum proprie
            vindicaret, sed omnes ex aequo tolleremus animos in coelum, scientes illic esse caput
            nostrum. Etenim, si nunc homines tantopere sibi placent ob vestis colorem ac figuram,
            quumque sic quidam ostentent sanguinem aut praeputium Christi, et lac matris Virginis,
            quid credis futurum, si mansisset in terris vestitus, comedens, loquens? Quae dissidia
            parassent ista corporis peculiaria?</p>
        </sp>
        <sp>
          <speaker>Au.</speaker>
          <p>Credis, illic, immortalitate donatum, assidere dextrum patri?</p>
        </sp>
        <sp>
          <speaker>Ba.</speaker>
          <p>Quidni? ut rerum omnium dominum, et totius regni paterni consortem. Hoc ipse discipulis
            promiserat futurum, atque hoc spectaculum exhibuit Stephano martyri suo.</p>
        </sp>
        <sp>
          <speaker>Au.</speaker>
          <p>Cur hoc exhibuit?</p>
        </sp>
        <sp>
          <speaker>Ba.</speaker>
          <p>Ne nos ulla in re trepidaremus, gnari quam potentem patronum ac dominum habeamus in
            coelis.</p>
        </sp>
        <sp>
          <speaker>Au.</speaker>
          <p>Credis illum eodem corpore rediturum, ut iudicet vivos et mortuos?</p>
        </sp>
        <sp>
          <speaker>Ba.</speaker>
          <p>Quam habeo certum, esse hactenus peracta, quae Prophetae de Christo praedixerant, tam
            habeo certum, fore quidquid in posterum voluit nos exspectare. Prior adventus exhibitus
            est iuxta vaticinia Prophetarum, quo venit humilis, ut nos institueret ac servaret.
            Exhibebitur et secundus, quo veniet sublimis in gloria patris: ante cuius tribunal sisti
            cogentur omnes homines cuiuscunque nationis, cuiuscunque status, sive reges, sive
            plebeii, sive Graeci, sive Scythae: nec solum hi, quos adventus ille deprehendet vivos,
            verum etiam omnes, qui ab initio mundi usque ad illud tempus mortui fuerint, subito
            reviviscent, et suo quisque corpore conspiciet iudicem. Aderunt et angeli beati, tanquam
            famuli fideles: aderunt et daemones iudicandi. Tum e sublimi pronuntiabit illam
            inevitabilem sententiam, quae diabolum, cum his qui illi adhaeserunt, tradet aeternis
            suppliciis, ut postea nulli possint nocere: pios transferet in consortium regni
            coelestis, tutos ab omni molestia: quanquam huius adventus diem nobis ignotum esse
            voluit.</p>
        </sp>
        <sp>
          <speaker>Au.</speaker>
          <p>Nihil adhuc audio morbi. Veniamus igitur ad tertiam personam.</p>
        </sp>
        <sp>
          <speaker>Ba.</speaker>
          <p>Ut videtur.</p>
        </sp>
        <sp>
          <speaker>Au.</speaker>
          <p>Credis in Spiritum Sanctum?</p>
        </sp>
        <sp>
          <speaker>Ba.</speaker>
          <p>Credo hunc esse verum Deum, una cum Patre et Filio. Credo hoc Spiritu afflatos fuisse,
            qui nobis veteris ac novi Testamenti libros tradiderunt, sine cuius ope nemo pervenit ad
            salutem.</p>
        </sp>
        <sp>
          <speaker>Au.</speaker>
          <p>Cur appellatur spiritus?</p>
        </sp>
        <sp>
          <speaker>Ba.</speaker>
          <p>Quia quemadmodum corpora nostra vivunt halitu, ita tacito Sancti Spiritus afflatu
            vivificantur animi nostri.</p>
        </sp>
        <sp>
          <speaker>Au.</speaker>
          <p>An non licet Patrem vocare Spiritum?</p>
        </sp>
        <sp>
          <speaker>Ba.</speaker>
          <p>Quidni?</p>
        </sp>
        <sp>
          <speaker>Au.</speaker>
          <p>An non igitur confunduntur personae?</p>
        </sp>
        <sp>
          <speaker>Ba.</speaker>
          <p>Non. Nam Pater spiritus dicitur, quod sit incorporeus; id quod omnibus personis est
            commune iuxta naturam divinam. Sed tertia persona dicitur spiritus, quod alicunde
            spiret, et per animos sese transfundat insensibiliter, velut a terra seu fluviis spirant
            aurae.</p>
        </sp>
        <sp>
          <speaker>Au.</speaker>
          <p>Cur personae secundae tribuitur nomen filii?</p>
        </sp>
        <sp>
          <speaker>Ba.</speaker>
          <p>Ob perfectam naturae et voluntatis similitudinem.</p>
        </sp>
        <sp>
          <speaker>Au.</speaker>
          <p>Est filius similior patri quam Spiritus Sanctus?</p>
        </sp>
        <sp>
          <speaker>Ba.</speaker>
          <p>Non, iuxta naturam divinam; nisi quod hoc magis refert proprietatem patris, quod ab
            ipso quoque procedat Spiritus Sanctus.</p>
        </sp>
        <sp>
          <speaker>Au.</speaker>
          <p>Quid igitur prohibet Spiritum Sanctum appellari filium?</p>
        </sp>
        <sp>
          <speaker>Ba.</speaker>
          <p>Quia cum divo Hilario nusquam hunc lego genitum, nec huius lego patrem; spiritum et
            procedentem lego.</p>
        </sp>
        <sp>
          <speaker>Au.</speaker>
          <p>Cur in Symbolo solus pater dicitur Deus?</p>
        </sp>
        <sp>
          <speaker>Ba.</speaker>
          <p>Quod hic, ut dixi, simpliciter sit auctor omnium quae sunt, ac totius deitatis
          fons.</p>
        </sp>
        <sp>
          <speaker>Au.</speaker>
          <p>Dic clarius</p>
        </sp>
        <sp>
          <speaker>Ba.</speaker>
          <p>Quoniam nihil nominari potest, cuius origo non manat a patre. Siquidem hoc ipsum quod
            Filius ac Spiritus Sanctus Deus est, patri acceptum referunt. Praecipua igitur
            auctoritas, hoc est, originis ratio, est in patre solo, quod unus ille a nullo est. In
            Symbolo tamen sic accipi potest, ut Dei nomen non sit personae proprium, sed in genere
            positum, quod mox per Patris, Filii, et Spiritus Sancti vocabulum distinguatur in unum
            Deum: quae naturae vox comprehendit Patrem, Filium, et Spiritum Sanctum, hoc est, tres
            personas.</p>
        </sp>
        <sp>
          <speaker>Au.</speaker>
          <p>Credis in sanctam ecclesiam?</p>
        </sp>
        <sp>
          <speaker>Ba.</speaker>
          <p>Non.</p>
        </sp>
        <sp>
          <speaker>Au.</speaker>
          <p>Quid ais? non credis?</p>
        </sp>
        <sp>
          <speaker>Ba.</speaker>
          <p>Credo sanctam ecclesiam, quae est corpus Christi, hoc est, congregatio quaedam omnium
            per universum orbem, qui consentiunt in fide evangelica, qui colunt unum Deum Patrem,
            qui totam suam fiduciam collocant in eius Filio, qui eodem huius Spiritu aguntur; a
            cuius consortio resecatur quisquis admittit crimen letale.</p>
        </sp>
        <sp>
          <speaker>Au.</speaker>
          <p>Cur horres dicere: Credo in sanctam ecclesiam?</p>
        </sp>
        <sp>
          <speaker>Ba.</speaker>
          <p>Quia sic me docuit divus Cyprianus, in solum Deum esse credendum, in quo simpliciter
            omnem fiduciam reponimus. Ecclesia vero proprie dicta, quanquam non constat, nisi ex
            bonis, tamen ex hominibus constat, qui ex bonis possunt fieri mali, qui falli possunt et
            fallere.</p>
        </sp>
        <sp>
          <speaker>Au.</speaker>
          <p>Quid sentis de communione sanctorum?</p>
        </sp>
        <sp>
          <speaker>Ba.</speaker>
          <p>Hic articulus omnino non attingitur apud Cyprianum, quum ille nominatim indicet, quid
            in quibus ecclesiis plus habeatur aut minus. Sic enim ille connectit: <emph>Sequitur
              namque post hunc sermonem: Sanctam ecclesiam, remissionem peccatorum, huius carnis
              resurrectionem.</emph> Ac nonnullis videtur haec pars non esse diversa a superiore,
            sed explicare et infigere, quod modo dictum erat, <emph>Sanctam ecclesiam</emph>: ut
            nihil aliud sit ecclesia, quam unius Dei, unius Evangelii, unius fidei, unius spei
            professio, eiusdem spiritus, eorumdem sacramentorum participatio: breviter, talis
            quaedam communio bonorum omnium inter omnes pios, qui fuerunt ab initio mundi usque ad
            finem, qualis est membrorum corporis inter ipsa societas, sic ut aliorum benefacta
            subveniant aliis, donec viva sunt membra corporis. Caeterum extra societatem hanc ne
            propria quidem benefacta conducunt cuiquam ad salutem, nisi reconcilietur sanctae
            congregationi: et ideo sequitur: <emph>Remissionem peccatorum</emph>: quia extra
            ecclesiam non est ulla peccatorum remissio, quantumvis homo maceret se poenitentia, aut
            exerceat opera misericordiae. In ecclesia, inquam, non haereticorum, sed sancta, hoc
            est, spiritu Christi congregata, est remissio peccatorum per baptismum, et post
            baptismum, per poenitentiam et claves ecclesiae datas.</p>
        </sp>
        <sp>
          <speaker>Au.</speaker>
          <p>Ista sunt adhuc sani hominis. Credisne, futuram carnis resurrectionem?</p>
        </sp>
        <sp>
          <speaker>Ba.</speaker>
          <p>Frustra crederem caetera, si hoc, quod est omnium caput, non crederem.</p>
        </sp>
        <sp>
          <speaker>Au.</speaker>
          <p>Quid sentis, quum dicis carnem?</p>
        </sp>
        <sp>
          <speaker>Ba.</speaker>
          <p>Corpus humanum, humana anima animatum.</p>
        </sp>
        <sp>
          <speaker>Au.</speaker>
          <p>Num unaquaeque anima recipiet suum corpus, quod exanime reliquerat?</p>
        </sp>
        <sp>
          <speaker>Ba.</speaker>
          <p>Idem hoc, unde demigrarat. Et ideo in symbolo Cypriani additum est, Huius carnis.</p>
        </sp>
        <sp>
          <speaker>Au.</speaker>
          <p>Qui fieri potest, ut corpus iam toties ex aliis in alia versum possit idem
          reviviscere?</p>
        </sp>
        <sp>
          <speaker>Ba.</speaker>
          <p>Qui potuit quidquid vult ex nihilo creare, an huic difficile sit, quod ex sua forma
            mutatum est, in pristinam naturam restituere? Non anxie disputo, quibus modis id fiat:
            mihi satis est, quod qui promisit hoc futurum, sic verax est, ut mentiri non possit; sic
            potens est, ut, quidquid velit, nutu valeat efficere.</p>
        </sp>
        <sp>
          <speaker>Au.</speaker>
          <p>Quid opus erit tum corpore?</p>
        </sp>
        <sp>
          <speaker>Ba.</speaker>
          <p>Ut totus homo glorificetur cum Christo, qui heic totus afflictus erat pro Christo.</p>
        </sp>
        <sp>
          <speaker>Au.</speaker>
          <p>Quid sibi vult quod addit: Et vitam aeternam?</p>
        </sp>
        <sp>
          <speaker>Ba.</speaker>
          <p>Ne quis suspicetur nos sic revicturos, quemadmodum sub vernum tempus reviviscunt ranae,
            rursus moriturae. Nam heic duplex mors est: corporis, bonis ac malis omnibus communis;
            et animi. Mors autem animi peccatum est. At post resurrectionem piis erit aeterna vita,
            tum corporis, tum animi. Nec enim corpus erit amplius obnoxium morbis, senio, fami,
            siti, dolori, lassitudini, morti aut ulli incommodo; sed spirituale factum spiritus
            arbitrio movebitur: nec animus deinceps ullis vitiis aut doloribus solicitabitur, sed
            sine fine fruetur summo bono, qui est Deus. Contra, impios mors aeterna possidebit, tum
            corporis, tum animi. Nam et corpus habebunt ad aeternos cruciatus immortale, et animum
            peccatorum stimulis semper afflictum absque spe veniae.</p>
        </sp>
        <sp>
          <speaker>Au.</speaker>
          <p>Credis haec ex animo ac serio?</p>
        </sp>
        <sp>
          <speaker>Ba.</speaker>
          <p>Sic, inquam, ut mihi minus certum sit, te mecum colloqui.</p>
        </sp>
        <sp>
          <speaker>Au.</speaker>
          <p>Ego quum essem Romae, non omneis reperi aeque sincere credentes.</p>
        </sp>
        <sp>
          <speaker>Ba.</speaker>
          <p>Imo si excutias, reperies et alibi multos, quibus haec non aeque persuasa sunt.</p>
        </sp>
        <sp>
          <speaker>Au.</speaker>
          <p>Quum in tam multis et arduis consentias nobiscum, quid obstat quo minus totus sis
            noster?</p>
        </sp>
        <sp>
          <speaker>Ba.</speaker>
          <p>Istud ex te audire cupio. Nam ipse mihi videor orthodoxus, etiam si vitam meam nolim
            praestare; tametsi sedulo conor, ut professioni respondeat.</p>
        </sp>
        <sp>
          <speaker>Au.</speaker>
          <p>Unde igitur tantum bellum inter vos et orthodoxos?</p>
        </sp>
        <sp>
          <speaker>Ba.</speaker>
          <p>Exquire. Sed heus medice, si non poenitet huius prooemii, sumes nobiscum prandiolum, et
            a prandio per otium percunctaberis de singulis; praebebo brachium utrumque: inspicies
            excrementa, tum crassiora, tum liquidiora. Denique facies, si videbitur, totius huius
            pectoris anatomiam, quo certius de me iudices.</p>
        </sp>
        <sp>
          <speaker>Au.</speaker>
          <p>At religio est tecum mensam habere communem.</p>
        </sp>
        <sp>
          <speaker>Ba.</speaker>
          <p>Atqui id solent medici, quo melius observent, quid affectent aut peccent aegroti.</p>
        </sp>
        <sp>
          <speaker>Au.</speaker>
          <p>Sed vereor ne videar favere haereticis.</p>
        </sp>
        <sp>
          <speaker>Ba.</speaker>
          <p>Imo nihil est sanctius, quam favere haereticis.</p>
        </sp>
        <sp>
          <speaker>Au.</speaker>
          <p>Qui sic?</p>
        </sp>
        <sp>
          <speaker>Ba.</speaker>
          <p>Nonne Paulus optavit anathema fieri pro Iudaeis plus quam haereticis? An non favet
            ille, qui studet ut quis ex malo fiat bonus, ex mortuo vivus?</p>
        </sp>
        <sp>
          <speaker>Au.</speaker>
          <p>Maxime.</p>
        </sp>
        <sp>
          <speaker>Ba.</speaker>
          <p>Sic igitur fave, nec erit quod metuas.</p>
        </sp>
        <sp>
          <speaker>Au.</speaker>
          <p>Nunquam audivi aegrotum commodius respondentem. Age, duc me ad prandium.</p>
        </sp>
        <sp>
          <speaker>Ba.</speaker>
          <p>Medice accipieris, et ut decet apud aegrotum; et sic curabimus corpuscula cibo, ut
            nihilo secius animus idoneus sit ad disputandum.</p>
        </sp>
        <sp>
          <speaker>Au.</speaker>
          <p>Fiat bonis avibus.</p>
        </sp>
        <sp>
          <speaker>Ba.</speaker>
          <p>Imo malis piscibus fiet: nisi forte nunc oblitus es esse diem Veneris.</p>
        </sp>
        <sp>
          <speaker>Au.</speaker>
          <p>Id quidem est praeter symbolum nostrum.</p>
        </sp>
      </div>
      <div
        n="29"
        type="colloquium">
        <head>
          <foreign
            xml:lang="grc">Γεροντολογία</foreign> sive <foreign
            xml:lang="grc">ὄχημα</foreign>
        </head>
        <p>Personae</p>
        <castList>
          <castItem>Eusebius</castItem>
          <castItem>Pampirus</castItem>
          <castItem>Polygamos</castItem>
          <castItem>Glycion</castItem>
        </castList>
        <sp>
          <speaker>Eu.</speaker>
          <p>Quas novas aves heic ego video?<emph>Nisi ne fallit animus, aut parum prospiciunt
            oculi</emph>, video tres veteres congerrones meos confidentes, Pampirum, Polygamon, et
            Glycionem. Certe ipsi sunt.</p>
        </sp>
        <sp>
          <speaker>Pa.</speaker>
          <p>Quid tibi vis cum tuis vitreis oculis, fascinator? Congredere propius, Eusebi.</p>
        </sp>
        <sp>
          <speaker>Po.</speaker>
          <p>Salve, multum exoptate Eusebi.</p>
        </sp>
        <sp>
          <speaker>Gl.</speaker>
          <p>Bene sit tibi, vir optime.</p>
        </sp>
        <sp>
          <speaker>Eu.</speaker>
          <p>Salvete vos omnes una salute, pariter mihi carissima capita. Quis Deus, aut casus Deo
            felicior, nos coniunxit? Nam nemo nostrum vidit alium annis, opinor, iam quadraginta.
            Mercurius caduceo suo non potuisset melius nos in unum contrahere. Quid heic agitis?</p>
        </sp>
        <sp>
          <speaker>Pa.</speaker>
          <p>Sedemus.</p>
        </sp>
        <sp>
          <speaker>Eu.</speaker>
          <p>Video; sed qua de caussa?</p>
        </sp>
        <sp>
          <speaker>Po.</speaker>
          <p>Operimur currum, qui nos devehat Antverpiam.</p>
        </sp>
        <sp>
          <speaker>Eu.</speaker>
          <p>Ad mercatum?</p>
        </sp>
        <sp>
          <speaker>Po.</speaker>
          <p>Scilicet, sed spectatores magis, quam negotiatores: quanquam aliis aliud est
          negotii.</p>
        </sp>
        <sp>
          <speaker>Eu.</speaker>
          <p>Et nobis eodem est iter. Verum quid obstat, quo minus eatis?</p>
        </sp>
        <sp>
          <speaker>Po.</speaker>
          <p>Nondum convenit cum aurigis.</p>
        </sp>
        <sp>
          <speaker>Eu.</speaker>
          <p>Difficile genus hominum. Sed visne, ut illis imponamus?</p>
        </sp>
        <sp>
          <speaker>Po.</speaker>
          <p>Libenter, si liceret.</p>
        </sp>
        <sp>
          <speaker>Eu.</speaker>
          <p>Simulemus nos velle simul abire pedites.</p>
        </sp>
        <sp>
          <speaker>Po.</speaker>
          <p>Citius credant, cancros volaturos quam nos tam grandes pedibus hoc iter
          confecturos.</p>
        </sp>
        <sp>
          <speaker>Gl.</speaker>
          <p>Vultis rectum verumque consilium?</p>
        </sp>
        <sp>
          <speaker>Po.</speaker>
          <p>Maxime.</p>
        </sp>
        <sp>
          <speaker>Gl.</speaker>
          <p>Illi potant: id quod faciunt diutius, hoc plus erit periculi, necubi nos deiiciant in
            lutum.</p>
        </sp>
        <sp>
          <speaker>Po.</speaker>
          <p>Admodum diluculo venias oportet, si sobrium aurigam velis.</p>
        </sp>
        <sp>
          <speaker>Gl.</speaker>
          <p>Quo maturius perveniamus Antverpiam, nobis quatuor solis currum stipulemur.
            Contemnendum censeo tantillum pecuniae. Hoc damni multis commoditatibus pensabitur:
            sedebimus commodius, ac mutuis fabulis suavissime transigemus hoc iter.</p>
        </sp>
        <sp>
          <speaker>Po.</speaker>
          <p>Recte suadet Glycion; ut in vehiculo quoque iucundus comes pro vehiculo sit. Quin et
            iuxta Graecorum proverbium, liberius loquemur, non de plaustro, sed in plaustro.</p>
        </sp>
        <sp>
          <speaker>Gl.</speaker>
          <p>Transegi, conscendamus. Vah, nunc mihi libet vivere, posteaquam ex tanto intervallo
            videre contigit mihi carissimos olim sodales.</p>
        </sp>
        <sp>
          <speaker>Eu.</speaker>
          <p>Ac mihi videor repubescere.</p>
        </sp>
        <sp>
          <speaker>Po.</speaker>
          <p>Quot annos supputatis, ex quo Lutetiae conviximus?</p>
        </sp>
        <sp>
          <speaker>Eu.</speaker>
          <p>Arbitror haud pauciores quadraginta duobus.</p>
        </sp>
        <sp>
          <speaker>Pa.</speaker>
          <p>Tum videbamur omnes aequales.</p>
        </sp>
        <sp>
          <speaker>Eu.</speaker>
          <p>Ita ferme eramus, aut si quid erat discriminis, perpusillum erat.</p>
        </sp>
        <sp>
          <speaker>Pa.</speaker>
          <p>At nunc quanta inaequalitas? Nam Glycion nihil habet senii, et huius avus videri queat
            Polygamus.</p>
        </sp>
        <sp>
          <speaker>Eu.</speaker>
          <p>Profecto sic res habet. Quid rei in caussa?</p>
        </sp>
        <sp>
          <speaker>Pa.</speaker>
          <p>Quid? aut hic cessavit ac restitit in cursu, aut ille antevertit.</p>
        </sp>
        <sp>
          <speaker>Eu.</speaker>
          <p>Ohe, non cessant anni, quantumvis cessent homines.</p>
        </sp>
        <sp>
          <speaker>Pa.</speaker>
          <p>Dic bona fide, Glycion, quot annos numeras?</p>
        </sp>
        <sp>
          <speaker>Gl.</speaker>
          <p>Plures quam ducatos.</p>
        </sp>
        <sp>
          <speaker>Po.</speaker>
          <p>Quot tandem?</p>
        </sp>
        <sp>
          <speaker>Gl.</speaker>
          <p>Sexaginta sex.</p>
        </sp>
        <sp>
          <speaker>Eu.</speaker>
          <p>O vere <foreign
              xml:lang="grc">Τιθωνοῦ γῆρας</foreign>, quod aiunt.</p>
        </sp>
        <sp>
          <speaker>Po.</speaker>
          <p>Sed quibus tandem artibus remoratus es senectutem? Nam neque canities adest, neque
            rugosa cutis: vigent oculi, nitet utrinque dentium series; color vividus est, corpus
            succulentum.</p>
        </sp>
        <sp>
          <speaker>Gl.</speaker>
          <p>Dicam artes meas, modo tu vicissim narres nobis artes tuas, quibus senectutem
            accelerasti.</p>
        </sp>
        <sp>
          <speaker>Po.</speaker>
          <p>Recipio, me facturum. Dic igitur, quo te contulisti, relicta Lutetia?</p>
        </sp>
        <sp>
          <speaker>Gl.</speaker>
          <p>Recta in patriam. Illic commoratus fere annum, dispicere coepi de deligendo vitae
            genere; quam ego rem non leve momentum habere credo ad felicitatem: circumspiciebam quid
            cuique succederet, quid secus.</p>
        </sp>
        <sp>
          <speaker>Po.</speaker>
          <p>Miror, tibi tantum fuisse mentis, cum Lutetiae nihil fuerit te nugacius.</p>
        </sp>
        <sp>
          <speaker>Gl.</speaker>
          <p>Tum ferebat aetas. Et tamen, o bone, non heic meo Marte rem omnem gessi.</p>
        </sp>
        <sp>
          <speaker>Po.</speaker>
          <p>Mirabar.</p>
        </sp>
        <sp>
          <speaker>Gl.</speaker>
          <p>Prius quam quidquam aggrederer, adii quendam e civibus natu grandem, longo rerum usu
            prudentissimum, totiusque civitatis testimonio probatissimum, ac meo quidem iudicio
            etiam probatissimum.</p>
        </sp>
        <sp>
          <speaker>Eu.</speaker>
          <p>Sapiebas.</p>
        </sp>
        <sp>
          <speaker>Gl.</speaker>
          <p>Huius usus consilio, duxi uxorem.</p>
        </sp>
        <sp>
          <speaker>Po.</speaker>
          <p>Pulchre donatam?</p>
        </sp>
        <sp>
          <speaker>Gl.</speaker>
          <p>Dote mediocri, ac plane, iuxta proverbium, <foreign
              xml:lang="grc">τὴν κατ᾽ἐμαυτον</foreign>. Nam et mihi res erat mediocris. Ea res mihi
            plane cessit ex animi sententia.</p>
        </sp>
        <sp>
          <speaker>Po.</speaker>
          <p>Quot annos tum eras natus?</p>
        </sp>
        <sp>
          <speaker>Gl.</speaker>
          <p>Viginti ferme duos.</p>
        </sp>
        <sp>
          <speaker>Po.</speaker>
          <p>O te felicem!</p>
        </sp>
        <sp>
          <speaker>Gl.</speaker>
          <p>Non totum hoc fortunae debeo, ne quid erres.</p>
        </sp>
        <sp>
          <speaker>Po.</speaker>
          <p>Qui sic?</p>
        </sp>
        <sp>
          <speaker>Gl.</speaker>
          <p>Dicam. Alii prius diligunt quam deligant; ego iudicio delegi quam diligerem: et tamen
            hanc magis duxi ad posteritatem, quam ad voluptatem. Cum ea vixi suavissime annos non
            plures octo.</p>
        </sp>
        <sp>
          <speaker>Po.</speaker>
          <p>Reliquit orbum?</p>
        </sp>
        <sp>
          <speaker>Gl.</speaker>
          <p>Imo superest quadriga liberorum; filii duo, filiae totidem.</p>
        </sp>
        <sp>
          <speaker>Po.</speaker>
          <p>Privatusne vivis, an magistratu fungeris?</p>
        </sp>
        <sp>
          <speaker>Gl.</speaker>
          <p>Est mihi munus publicum. Poterant contingere maiora: verum hoc mihi delegi, quod tantum
            haberet dignitatis, ut me vindicaret a contemptu; ceterum minime molestis negotiis
            obnoxium. Ita nec est, quod quisquam obiiciat, me mihi vivere; et est unde nonnunquam et
            amicis dem operam. Hoc contentus, nihil unquam magis ambii. Verum sic gessi magistratum,
            ut illi ex me dignitas accreverit. Hoc ego pulchrius duco, quam ex muneris splendore
            dignitatem mutuo sumere.</p>
        </sp>
        <sp>
          <speaker>Eu.</speaker>
          <p>Nihil verius.</p>
        </sp>
        <sp>
          <speaker>Gl.</speaker>
          <p>Sic inter cives meos consenui, carus omnibus.</p>
        </sp>
        <sp>
          <speaker>Eu.</speaker>
          <p>Istuc vero difficillimum est, cum non abs re dictum sit. Qui neminem habet inimicum,
            eum nec amicum habere quenquam, et felicitatis semper invidiam esse comitem.</p>
        </sp>
        <sp>
          <speaker>Gl.</speaker>
          <p>Insignem felicitatem comitari solet invidia: mediocritas tuta est. Et hoc mihi
            perpetuum studium fuit, ne quid mei commodi ex aliorum incommodis compararem. Illam quam
            Graeci vocant <foreign
              xml:lang="grc">ἀπραξίαν</foreign>, quantum licuit, amplexus sum. Nullis negotii
            ingessi memet; sed praecipue continui me ab his, quae sine offensa multorum suscipi non
            poterant. Itaque si iuvandus erit amicus, sic illi benefacio, ut hac de caussa nullum
            mihi parem inimicum. Et si quid ortum fuerit simultatis alicunde, aut purgatione lenio,
            aut officiis extinguo, aut dissimulatione patior intermori: a contentione semper
            abstineo, quae si inciderit, malo rei quam amicitiae facere iacturam. In ceteris
            Mitionem quendam ago: nulli laedo os, arrideo omnibus, saluto ac resaluto benigniter:
            nullius animo repugno, nullius institutum aut factum damno, nemini me praefereo: patior
            suum cuique pulchrum esse. Quod taceri velim, nemini credo. Aliorum arcana non scrutor;
            et si quid forte novi, nunquam effutio. De his qui praesentes non sunt, aut taceo, aut
            amice loquor ac civiliter. Magna pars simultatum inter homines nascitur ex linguae
            intemperantia. Alienas simultates nec excito, nec alo; sed ubicunque datur opportunitas,
            aut extinguo, aut mitigo. His rationibus hactenus vitavi invidiam, ac benevolentiam
            civium meorum alui.</p>
        </sp>
        <sp>
          <speaker>Pa.</speaker>
          <p>Non sensisti gravem caelibatum?</p>
        </sp>
        <sp>
          <speaker>Gl.</speaker>
          <p>Mihi quidem nihil accidit acerbius in vita unquam uxoris morte, ac vehementer optassem,
            illam una mecum consenescere, liberisque communibus frui: sed quando aliter visum est
            superis, iudicavi sic magis expedire utrique, neque causam putavi, cur me inani luctu
            discruciarem, praesertim cum is nihil prodesset defunctae.</p>
        </sp>
        <sp>
          <speaker>Po.</speaker>
          <p>Nunquamne incessit libido repetendi matrimonii, praesertim cum istud tibi feliciter
            cessisset?</p>
        </sp>
        <sp>
          <speaker>Gl.</speaker>
          <p>Incessit: sed liberorum caussa duxeram uxorem, liberorum caussa rursus non duxi.</p>
        </sp>
        <sp>
          <speaker>Po.</speaker>
          <p>At miserum est cubare solum totas noctes.</p>
        </sp>
        <sp>
          <speaker>Gl.</speaker>
          <p>Nihil est difficile volenti. Tum cogita, quantas etiam habeat commoditates caelibatus.
            Quidam omni ex re decerpunt si quid est incommodi; qualis fuisse videtur Crates ille,
            cuius titulus fertur epigramma, vitae mala colligens. Nimirum his placet
              illud,<emph>Optimum non nasci</emph>. Mihi magis arridet Metrodorus undequaque
            decerpens si quid inest boni. Sic enim fit vita dulcior. Et ego sic induxi animum, ut
            nihil vehementer vel oderim, vel expetam. Ita fit, ut si quid obtingat boni, non
            efferar, aut insolescam: si quid decedat, non admodum crucier.</p>
        </sp>
        <sp>
          <speaker>Pa.</speaker>
          <p>Nae tu Philosophus es, vel ipso Thalete sapientior, si quidem istud potes.</p>
        </sp>
        <sp>
          <speaker>Gl.</speaker>
          <p>Si quid aegritudinis obortum est animo, ut multa fert huiusmodi vita mortalium,
            protinus eiicio ex animo, sive sit ira ex offensa, sive quid aliud indigne factum.</p>
        </sp>
        <sp>
          <speaker>Po.</speaker>
          <p>At sunt quaedam iniuriae, quae vel placidissimo moveant stomachum: tales sunt
            frequenter et famulorum offensae.</p>
        </sp>
        <sp>
          <speaker>Gl.</speaker>
          <p>Nihil ego patior residere in animo meo. Si mederi queam, medeor: sin minus, sic cogito,
            quid proderit me ringi re nihilo melius habitura? Quid multis? patior, ut hoc mox
            impetret a me ratio, quod paulo post tempus esset impetraturum. Certe nullus est tantus
            animi dolor, quem patiar mecum ire cubitum.</p>
        </sp>
        <sp>
          <speaker>Eu.</speaker>
          <p>Nihil mirum, si tu non senescis, qui tali sis animo.</p>
        </sp>
        <sp>
          <speaker>Gl.</speaker>
          <p>Atque adeo ne quid reticeam apud amicos, cum primis cavi, ne quid flagitii committerem,
            quod vel mihi vel liberis meis probro esse posset. Nihil enim irrequietius animo sibi
            male conscio. Quod si quid culpae admissum est, non eo cubitum prius, quam me Deo
            reconciliaro. Verae tranquillitatis seu, ut Graece dicam, <foreign
              xml:lang="grc">εὐθυμίας</foreign> fons est bene convenire cum Deo. Nam qui sic vivunt,
            his nec homines magnopere nocere possunt.</p>
        </sp>
        <sp>
          <speaker>Eu.</speaker>
          <p>Num quando te cruciat metus mortis?</p>
        </sp>
        <sp>
          <speaker>Gl.</speaker>
          <p>Nihilo magis quam macerat dies nativitatis. Scio, moriendum: ista sollicitudo fortassis
            adimat mihi aliquot vitae dies, certe nihil possit adiicere. Itaque totam hanc curam
            superis committo: ipse nihil aliud curo, quam ut bene suaviterque vivam. Non potest
            autem suaviter, nisi qui bene.</p>
        </sp>
        <sp>
          <speaker>Pa.</speaker>
          <p>At ego senescerem taedio, si tot annos degerem in eadem urbe, etiamsi Romae contingat
            vivere.</p>
        </sp>
        <sp>
          <speaker>Gl.</speaker>
          <p>Habet quidem loci mutatio voluptatis nonnihil, longinquae vero peregrinationes ut
            prudentiam addunt fortassis, ita plurimum addunt periculorum. Mihi videor tutius totum
            orbem obire in tabula geographica, neque paulo plus videre in historiis, quam si viginti
            totos annos, ad Ulyssis exemplum, per omnes terras mariaque volitarem. Habeo praediolum,
            quod abest ab urbe non plus quam duobus millibus passuum: ibi nonnunquam ex urbano fio
            rusticus, atque ibi recreatus redeo novus hospes in urbem, nec aliter saluto ac salutor,
            quam si renavigassem ex insulis nuper inventis.</p>
        </sp>
        <sp>
          <speaker>Eu.</speaker>
          <p>Non adiuvas valetudinem pharmacis?</p>
        </sp>
        <sp>
          <speaker>Gl.</speaker>
          <p>Nihil mihi rei cum medicis. Nec incidi venam unquam, nec devoravi catapotia, nec hausi
            potiones. Si quid oboritur lassitudinis, moderatione victus, aut rusticatione, propello
            malum.</p>
        </sp>
        <sp>
          <speaker>Eu.</speaker>
          <p>Nihilne tibi cum studiis?</p>
        </sp>
        <sp>
          <speaker>Gl.</speaker>
          <p>Est. Nam in his est praecipua vitae oblectatio: verum his oblecto me, non macero.
            Siquidem vel ad voluptatem studeo, vel ad utilitatem vitae, non autem ad ostentationem.
            A cibo sumpto aut pascor literatis fabulis, aut lectorem adhibeo: nec unquam incumbo
            libris ultra horam, tum surgo, et arrepta testudine, paulisper obambulans in cubiculo,
            vel cantillo, vel repeto mecum quid legerim: et, si in promptu est congerro, refero, mox
            ad librum redeo.</p>
        </sp>
        <sp>
          <speaker>Eu.</speaker>
          <p>Dic mihi bona fide, nullane sentis incommoda senectutis, quae feruntur esse
          plurima?</p>
        </sp>
        <sp>
          <speaker>Gl.</speaker>
          <p>Somnus aliquanto deterior est, nec perinde tenax memoria, nisi si quid infixero.
            Liberavi fidem meam. Exposui vobis magicas artes meas, quibus alo iuventutem meam: nunc
            referat nobis pari fide Polygamus, unde tantum collegerit senii.</p>
        </sp>
        <sp>
          <speaker>Po.</speaker>
          <p>Equidem nihil celabo tam fidos sodales.</p>
        </sp>
        <sp>
          <speaker>Eu.</speaker>
          <p>Narrabis etiam tacituris.</p>
        </sp>
        <sp>
          <speaker>Po.</speaker>
          <p>Cum agerem Lutetiae, quam non abhorruerim ab Epicuro, nostis ipsi.</p>
        </sp>
        <sp>
          <speaker>Eu.</speaker>
          <p>Sane meminimus; sed arbitrabamur, te mores eos una cum adolescentia Lutetiae
            relicturum.</p>
        </sp>
        <sp>
          <speaker>Po.</speaker>
          <p>Ex multis, quas illic adamaram, unam mecum abduxi domum, eamque gravidam.</p>
        </sp>
        <sp>
          <speaker>Eu.</speaker>
          <p>In aedes paternas?</p>
        </sp>
        <sp>
          <speaker>Po.</speaker>
          <p>Recta; sed mentitus, eam esse coniugem cuiusdam amici mei, qui mox esset venturus.</p>
        </sp>
        <sp>
          <speaker>Gl.</speaker>
          <p>Id credidit pater?</p>
        </sp>
        <sp>
          <speaker>Po.</speaker>
          <p>Imo rem olfecit intra quatriduum. Mox saeva iurgia. Nec tamen interim temperabam a
            conviviis, ab alea, ceterisque malis artibus. Quid multis? Cum pater non faceret
            obiurgandi finem, negans, se tales gallinas alere velle domi; ac subinde minitans
            abdicationem, verti solum, et cum gallina mea gallus alio demigravi: ea mihi genuit
            aliquot pullos.</p>
        </sp>
        <sp>
          <speaker>Pa.</speaker>
          <p>Unde res suppetebat?</p>
        </sp>
        <sp>
          <speaker>Po.</speaker>
          <p>Nonnihil furtim dabat mater, ac praeterea conflatum est aeris alieni plus satis.</p>
        </sp>
        <sp>
          <speaker>Eu.</speaker>
          <p>Reperiebantur tam fatui, ut tibi crederent?</p>
        </sp>
        <sp>
          <speaker>Po.</speaker>
          <p>Sunt qui nullis credant libentius.</p>
        </sp>
        <sp>
          <speaker>Pa.</speaker>
          <p>Quid tandem?</p>
        </sp>
        <sp>
          <speaker>Po.</speaker>
          <p>Tandem ubi pater serio pararet abdicationem intercesserunt amici, ac bellum hoc his
            legibus composuerunt, ut nostratem uxorem ducerem, cum Galla divortium facerem.</p>
        </sp>
        <sp>
          <speaker>Eu.</speaker>
          <p>Erat uxor?</p>
        </sp>
        <sp>
          <speaker>Po.</speaker>
          <p>Intercesserant verba futuri temporis, sed accesserat congressus praesentis
          temporis.</p>
        </sp>
        <sp>
          <speaker>Eu.</speaker>
          <p>Qui licuit igitur ab illa divertere?</p>
        </sp>
        <sp>
          <speaker>Po.</speaker>
          <p>Post rescitum est, meae Gallae Gallum esse maritum, unde pridem se subduxerat.</p>
        </sp>
        <sp>
          <speaker>Eu.</speaker>
          <p>Ergo nunc habes uxorem?</p>
        </sp>
        <sp>
          <speaker>Po.</speaker>
          <p>Non, nisi praeter hanc octavam.</p>
        </sp>
        <sp>
          <speaker>Eu.</speaker>
          <p>Octavam? Non sine augurio dictus es Polygamus. Fortassis steriles omnes decessere.</p>
        </sp>
        <sp>
          <speaker>Po.</speaker>
          <p>Imo nulla non reliquit aliquot catulos domi meae.</p>
        </sp>
        <sp>
          <speaker>Eu.</speaker>
          <p>Ego malim totidem gallinas, quae mihi ponerent ova domi. Non taedet polygamiae?</p>
        </sp>
        <sp>
          <speaker>Po.</speaker>
          <p>Adeo taedet, ut si haec octava moreretur hodie, perendie ducerem novam. Imo hoc me male
            habet, quod non licet habere binas, aut ternas, cum unus gallus gallinaceus tot gallinas
            possideat.</p>
        </sp>
        <sp>
          <speaker>Eu.</speaker>
          <p>Equidem haud miror, gallinacee, si parum pinguisti, quodque tantum senii tibi
            collegeris. Nihil enim aeque accelerat senectutem, quam immodicae atque intempestivae
            compotationes, amores mulierum, et salacitas immoderata. Sed quis alit familiam?</p>
        </sp>
        <sp>
          <speaker>Po.</speaker>
          <p>Ex obitu parentum accessit res mediocris, et graviter laboratur manibus.</p>
        </sp>
        <sp>
          <speaker>Eu.</speaker>
          <p>Descivisti igitur a literis?</p>
        </sp>
        <sp>
          <speaker>Po.</speaker>
          <p>Plane ab equis, quod aiunt, ad asinos; ex heptatechno factus monotechnus faber.</p>
        </sp>
        <sp>
          <speaker>Eu.</speaker>
          <p>Miser, toties tibi ferendus erat luctus, toties caelibatus?</p>
        </sp>
        <sp>
          <speaker>Po.</speaker>
          <p>Nunquam vixi caelebs ultra dies decem, semperque nova nupta veterem luctum expulit.
            Habetis bona fide vitae meae summam. Atque utinam Pampirus narret nobis suae quoque
            vitae fabulam, qui satis belle portat aetatem. Nam, ni fallor, me duobus aut tribus
            annis est grandior.</p>
        </sp>
        <sp>
          <speaker>Pa.</speaker>
          <p>Dicam equidem, si vobis audire vacat tale somnium.</p>
        </sp>
        <sp>
          <speaker>Eu.</speaker>
          <p>Imo volupe fuerit audire.</p>
        </sp>
        <sp>
          <speaker>Pa.</speaker>
          <p>Ubi domum redissem statim pater senex urgere coepit, ut aliquod vitae genus
            amplecterer, unde nonnihil quaestus accederet rei familiari: ac post longam
            consultationem placuit negotiatio.</p>
        </sp>
        <sp>
          <speaker>Po.</speaker>
          <p>Miror, hoc vitae genus arrisisse potissimum.</p>
        </sp>
        <sp>
          <speaker>Pa.</speaker>
          <p>Eram natura sitiens cognoscendi res novas, varias regiones, urbes, linguas ac mores
            hominum. Ad id maxime videbatur apposita negotiatio. Quibus ex rebus nascitur et
            prudentia.</p>
        </sp>
        <sp>
          <speaker>Po.</speaker>
          <p>Sed misera, videlicet quae plerunque magnis malis sit illis emenda.</p>
        </sp>
        <sp>
          <speaker>Pa.</speaker>
          <p>Sic est. Itaque pater numeravit sortem satis amplam, ut dextro Hercule, ac bene
            fortunante Mercurio, negotiationem auspicarer. Simulque ambiebatur uxor cum amplissima
            dote, sed ea forma, quae vel indotatam commendare poterat.</p>
        </sp>
        <sp>
          <speaker>Eu.</speaker>
          <p>Successit?</p>
        </sp>
        <sp>
          <speaker>Pa.</speaker>
          <p>Imo priusquam redirem domum periit et sors et usura.</p>
        </sp>
        <sp>
          <speaker>Eu.</speaker>
          <p>Naufragio fortassis.</p>
        </sp>
        <sp>
          <speaker>Pa.</speaker>
          <p>Plane naufragio. Nam impegimus in scopulum quavis Malea periculosiorem.</p>
        </sp>
        <sp>
          <speaker>Eu.</speaker>
          <p>In quo mari occurrit iste scopulus, aut quod habet nomen?</p>
        </sp>
        <sp>
          <speaker>Pa.</speaker>
          <p>Mare non possum dicere, sed scopulus plurimorum infamis exitiis Latine dicitur alea,
            quo modo vos Graeci nominetis nescio.</p>
        </sp>
        <sp>
          <speaker>Eu.</speaker>
          <p>O te stultum!</p>
        </sp>
        <sp>
          <speaker>Pa.</speaker>
          <p>Imo stultior pater, qui tantam summam crederet adolescenti.</p>
        </sp>
        <sp>
          <speaker>Gl.</speaker>
          <p>Quid deinde factum est?</p>
        </sp>
        <sp>
          <speaker>Pa.</speaker>
          <p>Nihil actum: sed coepi cogitare de suspendio.</p>
        </sp>
        <sp>
          <speaker>Gl.</speaker>
          <p>Adeon' erat pater implacabilis? Nam res sarciri potest, et venia datur ubique
            protopiro; multo magis Pampiro debebatur.</p>
        </sp>
        <sp>
          <speaker>Pa.</speaker>
          <p>Verum fortasse narras. Sed interim miser excidi ab uxore. Nam parentes puellae, simul
            atque cognoverunt haec auspicia, renuntiarunt affinitatem. Et amabam, ut qui
            perditissime.</p>
        </sp>
        <sp>
          <speaker>Gl.</speaker>
          <p>Miseret me tui. Sed quid interim consilii tentatum est?</p>
        </sp>
        <sp>
          <speaker>Pa.</speaker>
          <p>Id quod solet in rebus desperatis. Pater abdicabat, perierat res, perierat uxor,
            undique audiebam gurges, nepos, helluo. Quid plura? Serio mecum deliberabam, an
            suspenderem me, an aliquo coniicerem memet in monasterium.</p>
        </sp>
        <sp>
          <speaker>Eu.</speaker>
          <p>Crudele consilium. Scio utrum elegeris, mitius mortis genus.</p>
        </sp>
        <sp>
          <speaker>Pa.</speaker>
          <p>Imo quod mihi tunc visum est crudelius; adeo mihi displicebam totus.</p>
        </sp>
        <sp>
          <speaker>Gl.</speaker>
          <p>Atqui complures eo se deiiciunt, ut suavius vivant.</p>
        </sp>
        <sp>
          <speaker>Pa.</speaker>
          <p>Corraso viaticulo, furtim me subduxi procul a patria.</p>
        </sp>
        <sp>
          <speaker>Gl.</speaker>
          <p>Quo tandem?</p>
        </sp>
        <sp>
          <speaker>Pa.</speaker>
          <p>In Hiberniam; illic factus sum Canonicus ex eorum genere, qui extime linei sunt, intime
            lanei.</p>
        </sp>
        <sp>
          <speaker>Gl.</speaker>
          <p>Apud Hibernos igitur hibernasti?</p>
        </sp>
        <sp>
          <speaker>Pa.</speaker>
          <p>Non, sed duos menses apud hos versatus navigavi in Scotiam.</p>
        </sp>
        <sp>
          <speaker>Gl.</speaker>
          <p>Quid te offendit apud illos?</p>
        </sp>
        <sp>
          <speaker>Pa.</speaker>
          <p>Nihil. Nisi quod institutum illud mihi videbatur mitius quam pro meritis eius, qui non
            uno suspendio dignus erat.</p>
        </sp>
        <sp>
          <speaker>Eu.</speaker>
          <p>Quid in Scotia designatus est?</p>
        </sp>
        <sp>
          <speaker>Pa.</speaker>
          <p>Illic ex lineo factus sum pelliceus apud Carthusios.</p>
        </sp>
        <sp>
          <speaker>Eu.</speaker>
          <p>Homines plane mundo mortuos.</p>
        </sp>
        <sp>
          <speaker>Pa.</speaker>
          <p>Ita mihi visum est, cum audirem illos canentes.</p>
        </sp>
        <sp>
          <speaker>Gl.</speaker>
          <p>Quid? canunt etiam mortui? Quot menses apud illos egisti Scotos?</p>
        </sp>
        <sp>
          <speaker>Pa.</speaker>
          <p>Propemodum sex.</p>
        </sp>
        <sp>
          <speaker>Gl.</speaker>
          <p>O constantiam!</p>
        </sp>
        <sp>
          <speaker>Eu.</speaker>
          <p>Quid illic offendit?</p>
        </sp>
        <sp>
          <speaker>Pa.</speaker>
          <p>Quia mihi visa est vita segnis ac delicata. Deinde multos illic reperi non admodum sani
            cerebri, ob solitudinem, ut arbitror. Mihi parum erat cerebri; verebar ne totum
          periret.</p>
        </sp>
        <sp>
          <speaker>Po.</speaker>
          <p>Quo deinde devolasti?</p>
        </sp>
        <sp>
          <speaker>Pa.</speaker>
          <p>In Galliam. Illic reperi quosdam totos pullatos, ex instituto divi Benedicti, qui
            colore vestis testantur se lugere in hoc mundo; et inter hos, qui pro summa veste
            cilicium ferrent reti simile.</p>
        </sp>
        <sp>
          <speaker>Gl.</speaker>
          <p>O gravem corporis macerationem!</p>
        </sp>
        <sp>
          <speaker>Pa.</speaker>
          <p>Heic egi menses undecim.</p>
        </sp>
        <sp>
          <speaker>Eu.</speaker>
          <p>Quid obstitit, quominus illic maneres perpetuo?</p>
        </sp>
        <sp>
          <speaker>Pa.</speaker>
          <p>Quia plus illic reperi caeremoniarum, quam verae pietatis. Praeterea audieram, esse
            quosdam his multo sanctiores, quos Bernardus ad severiorem disciplinam revocasset, pulla
            veste mutata in candidam: apud hos vixi menses decem.</p>
        </sp>
        <sp>
          <speaker>Eu.</speaker>
          <p>Heic quid offendebat?</p>
        </sp>
        <sp>
          <speaker>Pa.</speaker>
          <p>Nihil admodum. Nam hos reperi sat commodos sodales. Sed movebat me Graecorum
            proverbium: <foreign
              xml:lang="grc">Δεῖ τὰς χελώνας ἢ φαγεῖν, ἢ μὴ φαγεῖν</foreign>. Itaque decretum erat,
            aut non esse monachum, aut insigniter esse monachum. Acceperam esse quosdam Brigidenses,
            homines plane coelestes; ad hos me contuli.</p>
        </sp>
        <sp>
          <speaker>Eu.</speaker>
          <p>Quot menses illic egisti?</p>
        </sp>
        <sp>
          <speaker>Pa.</speaker>
          <p>Biduum, nec id sane totum.</p>
        </sp>
        <sp>
          <speaker>Gl.</speaker>
          <p>Usque adeo placuit hoc vitae genus?</p>
        </sp>
        <sp>
          <speaker>Pa.</speaker>
          <p>Non recipiunt, nisi qui mox obstringat se professioni. At ego nondum adeo insaniebam,
            ut facile me praeberem capistro, quod nunquam liceret excutere. Et quoties audiebam
            canentes virgines, cruciabat animum uxor erepta.</p>
        </sp>
        <sp>
          <speaker>Gl.</speaker>
          <p>Quid deinde?</p>
        </sp>
        <sp>
          <speaker>Pa.</speaker>
          <p>Ardebat animus ardore sanctimoniae, nec usquam satisfiebat animo meo. Tandem obambulans
            incidi in quosdam praeferentes crucem. Hoc signum mihi protinus arrisit; sed remorabatur
            electionem varietas: alii gestabant albam, alii rubram, alii viridem, alii versicolorem,
            alii simplicem, alii duplicem, nonnulli quadruplicem, alii alia atque alia figura
            variatam. Ego, ne quid intentatum relinquerem, omnes ferme formam gessi. Verum ipsa re
            comperi, longe aliud esse circumferre crucem in pallio seu tunica, quam in corde. Tandem
            fessus inquirendo, sic mecum cogitabam: ut semel omnem sanctimoniam assequar, petam
            terram sanctam ac redibo domum sanctimonia onustus.</p>
        </sp>
        <sp>
          <speaker>Po.</speaker>
          <p>Num eo profectus es?</p>
        </sp>
        <sp>
          <speaker>Pa.</speaker>
          <p>Maxime.</p>
        </sp>
        <sp>
          <speaker>Po.</speaker>
          <p>Unde suppetebat viaticum?</p>
        </sp>
        <sp>
          <speaker>Pa.</speaker>
          <p>Demiror, istud nunc denique tibi venire in mentem ut rogares, ac non multo ante
            percunctatum fuisse. Sed nosti proverbium <foreign
              xml:lang="grc">Τὸ τέχνιον πᾶσα γῆ τρέφει</foreign>.</p>
        </sp>
        <sp>
          <speaker>Gl.</speaker>
          <p>Quam artem circumferebas?</p>
        </sp>
        <sp>
          <speaker>Pa.</speaker>
          <p>Chiromanticam.</p>
        </sp>
        <sp>
          <speaker>Gl.</speaker>
          <p>Ubi eam didiceras?</p>
        </sp>
        <sp>
          <speaker>Pa.</speaker>
          <p>Quid refert?</p>
        </sp>
        <sp>
          <speaker>Gl.</speaker>
          <p>Quo praeceptore?</p>
        </sp>
        <sp>
          <speaker>Pa.</speaker>
          <p>Eo, qui nihil non docet, ventre. Praedicebam praeterita, futura, praesentia.</p>
        </sp>
        <sp>
          <speaker>Gl.</speaker>
          <p>Et sciebas?</p>
        </sp>
        <sp>
          <speaker>Pa.</speaker>
          <p>Nihil minus: sed divinabam audacter, idque tuto, videlicet prius accepto pretio.</p>
        </sp>
        <sp>
          <speaker>Po.</speaker>
          <p>An ars tam ridicula poterat alere te?</p>
        </sp>
        <sp>
          <speaker>Pa.</speaker>
          <p>Poterat, et quidem cum duobus famulis. Tantum est ubique fatuorum et fatuarum. Attamen
            cum Hierosolymam adirem, addideram me in comitatus cuiusdam magnatis praedivitis, qui
            natus annos septuaginta, negabat, se aequo animo moriturum, nisi prius adisset
            Hierosolymam.</p>
        </sp>
        <sp>
          <speaker>Po.</speaker>
          <p>Ac domi reliquerat uxorem?</p>
        </sp>
        <sp>
          <speaker>Pa.</speaker>
          <p>Atque etiam liberos sex.</p>
        </sp>
        <sp>
          <speaker>Eu.</speaker>
          <p>O senem impie pium! Atque illinc redisti sanctus?</p>
        </sp>
        <sp>
          <speaker>Pa.</speaker>
          <p>Vis verum fatear? Aliquanto deterior, quam iveram.</p>
        </sp>
        <sp>
          <speaker>Eu.</speaker>
          <p>Sic, ut audio, excussus est religionis amor.</p>
        </sp>
        <sp>
          <speaker>Pa.</speaker>
          <p>Imo magis incanduit. Itaque reversus in Italiam addixi me militiae.</p>
        </sp>
        <sp>
          <speaker>Eu.</speaker>
          <p>Itane religionem venabaris in bello? Quo quid esse potest sceleratius?</p>
        </sp>
        <sp>
          <speaker>Pa.</speaker>
          <p>Erat sancta militia.</p>
        </sp>
        <sp>
          <speaker>Eu.</speaker>
          <p>Fortassis in Turcas.</p>
        </sp>
        <sp>
          <speaker>Pa.</speaker>
          <p>Imo sanctius quiddam, ut tum quidem praedicabant.</p>
        </sp>
        <sp>
          <speaker>Eu.</speaker>
          <p>Quidnam?</p>
        </sp>
        <sp>
          <speaker>Pa.</speaker>
          <p>Iulius secundus belligerabatur adversus Gallos. Porro militiam mihi commendabat etiam
            multarum rerum experientia.</p>
        </sp>
        <sp>
          <speaker>Eu.</speaker>
          <p>Multarum, sed malarum.</p>
        </sp>
        <sp>
          <speaker>Pa.</speaker>
          <p>Ita post comperi. Et tamen heic durius vixi, quam in monasteriis.</p>
        </sp>
        <sp>
          <speaker>Eu.</speaker>
          <p>Quid tum postea?</p>
        </sp>
        <sp>
          <speaker>Pa.</speaker>
          <p>Iam mihi vacillare coepit animus, utrum ad negotiationem intermissam redirem, an
            religionem fugientem persequerer. Interim venit in mentem, utrumque alteri posse
            coniungi.</p>
        </sp>
        <sp>
          <speaker>Eu.</speaker>
          <p>Quid? ut simul esses et negotiator et monachus?</p>
        </sp>
        <sp>
          <speaker>Pa.</speaker>
          <p>Quid ni? Nihil religiosius ordinibus mendicantium: et tamen nihil similius
            negotiationi. Volitant per omnes terras ac maria, multa vident, multa audiunt: penetrant
            omnes domus, plebeiorum, nobilium, atque regum.</p>
        </sp>
        <sp>
          <speaker>Eu.</speaker>
          <p>At non cauponantur.</p>
        </sp>
        <sp>
          <speaker>Pa.</speaker>
          <p>Saepe nobis felicius.</p>
        </sp>
        <sp>
          <speaker>Eu.</speaker>
          <p>Quod genus ex his delegisti?</p>
        </sp>
        <sp>
          <speaker>Pa.</speaker>
          <p>Omnes formas expertus sum.</p>
        </sp>
        <sp>
          <speaker>Eu.</speaker>
          <p>Nulla placuit?</p>
        </sp>
        <sp>
          <speaker>Pa.</speaker>
          <p>Imo perplacuerant omnes, si licuisset statim negotiari. Verum perpendebam, mihi diu
            sudandum in choro, priusquam crederetur mihi negotiatio. Iamque cogitare coepi de
            venanda Abbatia: sed primum, non omnibus heic favet Delia, et saepe longa est venatio.
            Itaque consumptis hunc in modum annis octo, cum esset nuntiata mors patris, domum
            reversus, ex consilio matris duxi uxorem, et ad veterem negotiationem redii.</p>
        </sp>
        <sp>
          <speaker>Gl.</speaker>
          <p>Dic mihi, cum tam subinde novam vestem sumeres, ac velut in aliud animal
            transformareris, qui potuisti servare decorum?</p>
        </sp>
        <sp>
          <speaker>Pa.</speaker>
          <p>Qui minus quam qui in eadem fabula nonnunquam aliam atque aliam sumunt personam?</p>
        </sp>
        <sp>
          <speaker>Eu.</speaker>
          <p>Dic nobis bona fide, qui nullum vitae genus non expertus es, quod omnium maxime
          probas?</p>
        </sp>
        <sp>
          <speaker>Pa.</speaker>
          <p>Non omnibus omnia congruunt: mihi nullum magis arridet, quam hoc quod secutus sum.</p>
        </sp>
        <sp>
          <speaker>Eu.</speaker>
          <p>Multa tamen incommoda habet negotiatio.</p>
        </sp>
        <sp>
          <speaker>Pa.</speaker>
          <p>Sic est, sed quando nullum vitae genus omnibus caret incommodis, hanc Spartam, quae
            contigit, orno. Verum nunc superest Eusebius, qui non gravabitur apud amicos vitae suae
            scenam aliquam explicare.</p>
        </sp>
        <sp>
          <speaker>Eu.</speaker>
          <p>Imo totam fabulam, si videtur: nam habet actus non multos.</p>
        </sp>
        <sp>
          <speaker>Gl.</speaker>
          <p>Erit magnopere gratum.</p>
        </sp>
        <sp>
          <speaker>Eu.</speaker>
          <p>Ubi redissem in patriam, annum apud me deliberavi, quodnam vitae genus amplecti vellem;
            simulque me ipsum exploravi, ad quod genus essem propensus atque idoneus. Interim oblata
            est praebenda, quam vocant, satis optimi proventus: accepi.</p>
        </sp>
        <sp>
          <speaker>Gl.</speaker>
          <p>Vulgo male audit hoc vitae genus.</p>
        </sp>
        <sp>
          <speaker>Eu.</speaker>
          <p>Mihi, ut sunt res humanae, satis exoptandum videtur. An mediocrem felicitatem esse
            putatis, subito velut e coelo dari tot commoda, dignitatem, aedes honestas, beneque
            instructas, annuos reditus satis amplos, sodalitium honorificum, deinde templum, ubi, si
            libeat, vaces religioni?</p>
        </sp>
        <sp>
          <speaker>Pa.</speaker>
          <p>Illic me luxus offendebat, et concubinarum infamia; tum quod plerique istius generis
            odere literas.</p>
        </sp>
        <sp>
          <speaker>Eu.</speaker>
          <p>Ergo non specto quid agant alii, sed quid mihi sit agendum: et melioribus me adiungo,
            si non possum alios meliores reddere.</p>
        </sp>
        <sp>
          <speaker>Pa.</speaker>
          <p>In isto genere vixisti perpetuo?</p>
        </sp>
        <sp>
          <speaker>Eu.</speaker>
          <p>Perpetuo, nisi quod interim quatuor annos primum egi Patavii.</p>
        </sp>
        <sp>
          <speaker>Po.</speaker>
          <p>Quam ob rem?</p>
        </sp>
        <sp>
          <speaker>Eu.</speaker>
          <p>Hos annos ita partitus sum, ut sesquiannum darem studio medicinae, reliquum tempus
            theologiae.</p>
        </sp>
        <sp>
          <speaker>Po.</speaker>
          <p>Cur id?</p>
        </sp>
        <sp>
          <speaker>Eu.</speaker>
          <p>Quo melius et animum et corpus meum moderarer, nonnunquam et amicis consulerem. Nam et
            concionor nonnunquam pro mea sapientia. Sic hactenus satis tranquillus vixi, contentus
            unico sacerdotio, nec praeterea quidquam ambiens, recusaturus etiam, si offeratur.</p>
        </sp>
        <sp>
          <speaker>Pa.</speaker>
          <p>Utinam liceret discere, quid agant ceteri nostri sodales, quibuscum tum familiariter
            viximus!</p>
        </sp>
        <sp>
          <speaker>Eu.</speaker>
          <p>De nonnullis possum commemorare quaedam; sed video nos non procul abesse a civitate,
            quare, si videtur, conveniemus in idem diversorium: ibi per otium de ceteris conferemus
            affatim.</p>
        </sp>
        <sp>
          <speaker>Huguitio auriga.</speaker>
          <p>Unde tam miseram sarcinam nactus es, lusce?</p>
        </sp>
        <sp>
          <speaker>Henricus auriga.</speaker>
          <p>Imo quo tu defers istud lupanar, ganeo?</p>
        </sp>
        <sp>
          <speaker>Hu.</speaker>
          <p>Debueras istos frigidos senes alicubi effundere in urticetum, ut calescerent.</p>
        </sp>
        <sp>
          <speaker>He.</speaker>
          <p>Imo tu istum gregem cura, ut praecipites alicubi in profundam lamam, ut refrigerentur;
            nam calent plus satis.</p>
        </sp>
        <sp>
          <speaker>Hu.</speaker>
          <p>Non soleo praecipitare sarcinam meam.</p>
        </sp>
        <sp>
          <speaker>He.</speaker>
          <p>Non? Atqui nuper vidi te sex Carthusienses deiecisse in coenum sic, ut pro candidis
            emergerent nigri: tu interim, quasi re bene gesta, ridebas.</p>
        </sp>
        <sp>
          <speaker>Hu.</speaker>
          <p>Nec iniuria; dormiebant omnes, ac multum ponderis addebat currui meo.</p>
        </sp>
        <sp>
          <speaker>He.</speaker>
          <p>Ac mei senes egregie sublevarunt currum meum, per totum iter perpetuo garrientes.
            Nunquam vidi meliores.</p>
        </sp>
        <sp>
          <speaker>Hu.</speaker>
          <p>Non soles tamen talibus delectari.</p>
        </sp>
        <sp>
          <speaker>He.</speaker>
          <p>Sed hi seniculi boni sunt.</p>
        </sp>
        <sp>
          <speaker>Hu.</speaker>
          <p>Qui scis?</p>
        </sp>
        <sp>
          <speaker>He.</speaker>
          <p>Quia per eos ter bibi per viam cerevisiam insigniter bonam.</p>
        </sp>
        <sp>
          <speaker>Hu.</speaker>
          <p>Ha ha hae. Sic tibi boni sunt.</p>
        </sp>
      </div>
      <div
        n="30"
        type="colloquium">
        <head>
          <foreign
            xml:lang="grc">Πτωχοπλούσιοι</foreign> (Franciscani)</head>
        <p>Personae</p>
        <castList>
          <castItem>Conradus</castItem>
          <castItem>Bernardinus</castItem>
          <castItem>Pastor</castItem>
          <castItem>Pandocheus</castItem>
          <castItem>Uxor</castItem>
        </castList>
        <sp>
          <speaker>Co.</speaker>
          <p>Atqui pastorem decet hospitalitas.</p>
        </sp>
        <sp>
          <speaker>Pas.</speaker>
          <p>Pastor sum ovium, non amo lupos.</p>
        </sp>
        <sp>
          <speaker>Co.</speaker>
          <p>At non perinde fortassis odisti lupas. Sed quo tandem merito sic abhorres a nobis, ut
            ne tecto quidem digneris? Neque enim te gravabimus coena.</p>
        </sp>
        <sp>
          <speaker>Pas.</speaker>
          <p>Dicam, quia si conspiceretis in aedibus meis gallinam aliquam aut pullos gallinaceos,
            cras in concione traducerer apud populum. Hanc soletis referre gratiam communicati
            hospitii.</p>
        </sp>
        <sp>
          <speaker>Co.</speaker>
          <p>Non omnes sumus istiusmodi.</p>
        </sp>
        <sp>
          <speaker>Pas.</speaker>
          <p>Sitis cuiusmodi voletis, ego vix sancto Petro fiderem, si tali cultu veniret ad me.</p>
        </sp>
        <sp>
          <speaker>Co.</speaker>
          <p>Si ita stat sententia, saltem indica diversorium aliud.</p>
        </sp>
        <sp>
          <speaker>Pas.</speaker>
          <p>Est in hoc vico diversorium publicum.</p>
        </sp>
        <sp>
          <speaker>Co.</speaker>
          <p>Quod habet signum?</p>
        </sp>
        <sp>
          <speaker>Pas.</speaker>
          <p>In tabula pensili videbitis canem os inserentem in ollam. Hoc agitur in culina, ad
            abacum rationalem sedet lupus.</p>
        </sp>
        <sp>
          <speaker>Co.</speaker>
          <p>Signum inauspicatum.</p>
        </sp>
        <sp>
          <speaker>Pas.</speaker>
          <p>Fruamini.</p>
        </sp>
        <sp>
          <speaker>Be.</speaker>
          <p>Quod genus pastoris hoc est, per illum liceret perire fame.</p>
        </sp>
        <sp>
          <speaker>Co.</speaker>
          <p>Si non melius pascit oves quam nos, oportet esse parum obesas.</p>
        </sp>
        <sp>
          <speaker>Be.</speaker>
          <p>In malis rebus opus est bono consilio. Quid fiet?</p>
        </sp>
        <sp>
          <speaker>Co.</speaker>
          <p>Perfricanda frons est.</p>
        </sp>
        <sp>
          <speaker>Be.</speaker>
          <p>Nimirum inutilis est pudor, quum urget necessitas.</p>
        </sp>
        <sp>
          <speaker>Co.</speaker>
          <p>Admodum sanctus Franciscus aderit nobis.</p>
        </sp>
        <sp>
          <speaker>Be.</speaker>
          <p>Pro fortuna.</p>
        </sp>
        <sp>
          <speaker>Co.</speaker>
          <p>Non exspectabimus pandochei responsum pro foribus, sed recta irrumpemus in ipsum
            vaporarium, nec facile patiemur nos eiici.</p>
        </sp>
        <sp>
          <speaker>Be.</speaker>
          <p>0 facinus impudens.</p>
        </sp>
        <sp>
          <speaker>Co.</speaker>
          <p>Hoc satius quam noctem agere sub dio ac perire frigore. Interim depone pudorem in
            sacculo, cras resumpturus, ubi videbitur.</p>
        </sp>
        <sp>
          <speaker>Be.</speaker>
          <p>Scilicet, sic res ipsa suadet.</p>
        </sp>
        <sp>
          <speaker>Pan.</speaker>
          <p>Quod animantium genus hic video?</p>
        </sp>
        <sp>
          <speaker>Co.</speaker>
          <p>Servos Dei, filios sancti Francisci, vir optime.</p>
        </sp>
        <sp>
          <speaker>Pan.</speaker>
          <p>An Deus talibus servis delectetur, nescio, ego mihi nolim multos esse domi.</p>
        </sp>
        <sp>
          <speaker>Co.</speaker>
          <p>Quam ob rem?</p>
        </sp>
        <sp>
          <speaker>Pan.</speaker>
          <p>Quia ad edendum ac bibendum plusquam viri estis, ad laborandum nec manus habetis nec
            pedes. Ohe, vos estis filii sancti Francisci? Soletis praedicare eum esse virginem, et
            habet ille tot filios?</p>
        </sp>
        <sp>
          <speaker>Co.</speaker>
          <p>Spiritus filii sumus, non carnis.</p>
        </sp>
        <sp>
          <speaker>Pan.</speaker>
          <p>Infelix genitor ille. Nam quod in vobis pessimum est, animus est. Corpore nimium
            valetis, planeque melius habetis ista parte, quam expediar nobis, qui alimus uxorem et
            filias.</p>
        </sp>
        <sp>
          <speaker>Co.</speaker>
          <p>Tu forte suspicaris nos esse ex eorum genere, qui degenerant a progenitoris instituto.
            Nos sumus Observantes.</p>
        </sp>
        <sp>
          <speaker>Pan.</speaker>
          <p>Ego igitur observabo ne quid adferatis detrimenti. Nam istud genus ego odi pessime.</p>
        </sp>
        <sp>
          <speaker>Co.</speaker>
          <p>Quam ob rem, te quaeso?</p>
        </sp>
        <sp>
          <speaker>Pan.</speaker>
          <p>Quia circumfertis dentes, nec circumfertis pecuniam. Hoc genus hospitum mihi est
            ingratissimum.</p>
        </sp>
        <sp>
          <speaker>Co.</speaker>
          <p>At laboramus vobis.</p>
        </sp>
        <sp>
          <speaker>Pan.</speaker>
          <p>Vultis ostendam vobis quomodo laboretis?</p>
        </sp>
        <sp>
          <speaker>Co.</speaker>
          <p>Ostende.</p>
        </sp>
        <sp>
          <speaker>Pan.</speaker>
          <p>Inspicite picturam vobis proximam ad laevam. Illic videtis vulpem concionantem, sed a
            tergo anser collum profert e cuculla. Rursus videtis lupum absolventem confessum, sed
            prominet pars ovis occultatae sub veste. Videtis simium assidentem aegroto in veste
            Franciscana, altera manu praefert crucem, alteram habet in crumena aegrotantis.</p>
        </sp>
        <sp>
          <speaker>Co.</speaker>
          <p>Non inficiamur hac veste nonnunquam tegi lupos, vulpes ac simias, sed fatemur etiam
            saepe tegi porcos, canes, equos, leones ac regulos. Quin eadem vestis tegit multos bonos
            viros. Vestis ut neminem reddit meliorem, ita nullum reddit deteriorem. Proinde iniquum
            est quenquam ex veste aestimare. Alioqui tua vestis, qua nonnunquam uteris, esset
            execranda, quae multos tegit fures, homicidas, veneficos et adulteros.</p>
        </sp>
        <sp>
          <speaker>Pan.</speaker>
          <p>De veste cedam, si numeretis.</p>
        </sp>
        <sp>
          <speaker>Co.</speaker>
          <p>Rogabimus Deum pro te.</p>
        </sp>
        <sp>
          <speaker>Pan.</speaker>
          <p>Ego vicissim pro vobis, operam opera pensans.</p>
        </sp>
        <sp>
          <speaker>Co.</speaker>
          <p>Atqui non ab omnibus accipiendum.</p>
        </sp>
        <sp>
          <speaker>Pan.</speaker>
          <p>Cur vobis religio est contingere pecuniam?</p>
        </sp>
        <sp>
          <speaker>Co.</speaker>
          <p>Quia pugnat cum professione nostra.</p>
        </sp>
        <sp>
          <speaker>Pan.</speaker>
          <p>Itidem cum mea professione pugnat admittere gratuitum hospitem.</p>
        </sp>
        <sp>
          <speaker>Co.</speaker>
          <p>At nos cogit regula non contingere pecuniam.</p>
        </sp>
        <sp>
          <speaker>Pan.</speaker>
          <p>At mea regula diversum praecipit.</p>
        </sp>
        <sp>
          <speaker>Co.</speaker>
          <p>Ubi est tua regula?</p>
        </sp>
        <sp>
          <speaker>Pan.</speaker>
          <p>Lege versus istos.</p>
          <lg>
            <l>
              <emph>Hospes, in hac mensa fuerint quum viscera tensa</emph>
            </l>
            <l>
              <emph>Surgere ne properes, ni prius annumeres.</emph>
            </l>
          </lg>
        </sp>
        <sp>
          <speaker>Co.</speaker>
          <p>Nos non erimus tibi sumptui.</p>
        </sp>
        <sp>
          <speaker>Pan.</speaker>
          <p>At qui mihi non sunt sumptui, ne quaestui quidem sunt.</p>
        </sp>
        <sp>
          <speaker>Co.</speaker>
          <p>Deus abunde pensabit, si quid officii nobis praestiteris.</p>
        </sp>
        <sp>
          <speaker>Pan.</speaker>
          <p>Istis verbis non alo familiam.</p>
        </sp>
        <sp>
          <speaker>Co.</speaker>
          <p>Abdemus nos in angulum vaporarii, neque cuiquam erimus molesti.</p>
        </sp>
        <sp>
          <speaker>Pan.</speaker>
          <p>Non fert tales homines hoc vaporarium.</p>
        </sp>
        <sp>
          <speaker>Co.</speaker>
          <p>Itane nos eiicis, fortassis hac nocte devorandos a lupis?</p>
        </sp>
        <sp>
          <speaker>Pan.</speaker>
          <p>Lupus lupinam non est, ut nec canis caninam.</p>
        </sp>
        <sp>
          <speaker>Co.</speaker>
          <p>Crudelis esses, si hoc faceres Turcis; qualesquales sumus, homines sumus.</p>
        </sp>
        <sp>
          <speaker>Pan.</speaker>
          <p>Surdo canitis.</p>
        </sp>
        <sp>
          <speaker>Co.</speaker>
          <p>Tu molliter foves corpus tuum, nudus recubans post vaporarium; et nos extrudis frigore
            nocturno perituros, etiamsi parcant lupi.</p>
        </sp>
        <sp>
          <speaker>Pan.</speaker>
          <p>Sic vixit Adam in Paradiso.</p>
        </sp>
        <sp>
          <speaker>Co.</speaker>
          <p>Vixit, sed innocens.</p>
        </sp>
        <sp>
          <speaker>Pan.</speaker>
          <p>Et ego innocens.</p>
        </sp>
        <sp>
          <speaker>Co.</speaker>
          <p>Fortassis detracta syllaba prima. At vide, si tu nos nunc extrudis e paradiso tuo, ne
            Deus te non recipiat in suum.</p>
        </sp>
        <sp>
          <speaker>Pan.</speaker>
          <p>Bona verba.</p>
        </sp>
        <sp>
          <speaker>Ux.</speaker>
          <p>Mi vir, tot tua malefacta saltem hoc beneficio pensa, patere hos hac nocte tecto nostro
            uti; sunt viri boni, senties quaestum hinc fieri uberiorem posthac.</p>
        </sp>
        <sp>
          <speaker>Pan.</speaker>
          <p>Ecce deprecatricem, suspicor convenire inter vos, nec admodum lubens audio hoc elogium
            a muliere, viri boni.</p>
        </sp>
        <sp>
          <speaker>Ux.</speaker>
          <p>Hau, non ita est, sed cogita, quoties peccaris alea, temulentia, rixis, pugnis; saltem
            hac eleemosyna redime tua peccata, ne eiicias hos, quos optaris tibi adesse morienti;
            scurras et sanniones recipis saepenumero, et hos extrudis?</p>
        </sp>
        <sp>
          <speaker>Pan.</speaker>
          <p>Unde ista concionatrix nobis? Abi tu, et cura rem culinariam.</p>
        </sp>
        <sp>
          <speaker>Ux.</speaker>
          <p>Id quidem fiet.</p>
        </sp>
        <sp>
          <speaker>Be.</speaker>
          <p>Mitescit et sumit indusium lineum, spero fore recte.</p>
        </sp>
        <sp>
          <speaker>Co.</speaker>
          <p>Et mensam insternunt pueri. Bene habet, quod nulli veniunt hospites, alioqui nobis erat
            exulandum.</p>
        </sp>
        <sp>
          <speaker>Be.</speaker>
          <p>Feliciter cecidit, quod e proximo oppidulo retulimus nobiscum lagunculam vini et agni
            coxam assam. Alioqui hic, ut video, ne foenum quidem impartisset nobis.</p>
        </sp>
        <sp>
          <speaker>Co.</speaker>
          <p>Iam accubuere pueri. Adiungamus nos in mensae partem, sic tamen, ne cui
          incommodemus.</p>
        </sp>
        <sp>
          <speaker>Pan.</speaker>
          <p>Vobis imputandum arbitror, quod hodie nullum habeo convivam praeter domesticos et vos
            inutiles.</p>
        </sp>
        <sp>
          <speaker>Co.</speaker>
          <p>Nisi frequenter hoc accidit, imputa nobis.</p>
        </sp>
        <sp>
          <speaker>Pan.</speaker>
          <p>Frequentius quam vellem.</p>
        </sp>
        <sp>
          <speaker>Co.</speaker>
          <p>Noli laborare, vivit adhuc Christus, qui non deseret suos.</p>
        </sp>
        <sp>
          <speaker>Pan.</speaker>
          <p>Audivi vos dici evangelicos. At evangelium prohibet per viam circumferri peram aut
            panes. Vos manicas habetis pro pera, ut video. Nec panes modo circumfertis, verumetiam
            vinum et delicias carnium.</p>
        </sp>
        <sp>
          <speaker>Co.</speaker>
          <p>Fruere nobiscum, si libet.</p>
        </sp>
        <sp>
          <speaker>Pan.</speaker>
          <p>Meum vinum ad istud collatum vappa est.</p>
        </sp>
        <sp>
          <speaker>Co.</speaker>
          <p>Gusta et de carnibus, nobis enim superest.</p>
        </sp>
        <sp>
          <speaker>Pan.</speaker>
          <p>O felices mendicos, uxor mea nihil hodie coxit praeter caules et laridum rancidum.</p>
        </sp>
        <sp>
          <speaker>Co.</speaker>
          <p>Commutemus, si videtur, nostros apparatus. Nam nostra nihil refert, quibus
          vescamur.</p>
        </sp>
        <sp>
          <speaker>Pan.</speaker>
          <p>Cur igitur non circunfertis caules et vappam?</p>
        </sp>
        <sp>
          <speaker>Co.</speaker>
          <p>Quoniam haec nobis obtrudere maluerunt, apud quos hodie pransi sumus.</p>
        </sp>
        <sp>
          <speaker>Pan.</speaker>
          <p>Gratis pransi?</p>
        </sp>
        <sp>
          <speaker>Co.</speaker>
          <p>Maxime. Imo gratias etiam egerunt et abeuntes his apophoretis onerarunt.</p>
        </sp>
        <sp>
          <speaker>Pan.</speaker>
          <p>Unde venitis?</p>
        </sp>
        <sp>
          <speaker>Co.</speaker>
          <p>E Basilea.</p>
        </sp>
        <sp>
          <speaker>Pan.</speaker>
          <p>Hui. E tam longinquo?</p>
        </sp>
        <sp>
          <speaker>Co.</speaker>
          <p>Sic est.</p>
        </sp>
        <sp>
          <speaker>Pan.</speaker>
          <p>Quod tandem genus hominum estis vos, qui sic oberratis sine iumento, sine crumena, sine
            famulitio, sine armis, sine commeatu?</p>
        </sp>
        <sp>
          <speaker>Co.</speaker>
          <p>Vides qualecunque vestigium evangelicae vitae.</p>
        </sp>
        <sp>
          <speaker>Pan.</speaker>
          <p>Mihi videtur erronum vita, qui vagantur cum reticulo.</p>
        </sp>
        <sp>
          <speaker>Co.</speaker>
          <p>Tales errones erant Apostoli, talis erat et dominus Iesus.</p>
        </sp>
        <sp>
          <speaker>Pan.</speaker>
          <p>Nostis artem chiromanticam?</p>
        </sp>
        <sp>
          <speaker>Co.</speaker>
          <p>Nihil minus.</p>
        </sp>
        <sp>
          <speaker>Pan.</speaker>
          <p>Unde igitur suppetit victus?</p>
        </sp>
        <sp>
          <speaker>Co.</speaker>
          <p>Ab eo qui promisit.</p>
        </sp>
        <sp>
          <speaker>Pan.</speaker>
          <p>Quis ille?</p>
        </sp>
        <sp>
          <speaker>Co.</speaker>
          <p>Qui dixit: Nolite esse soliciti, haec omnia adiicientur vobis.</p>
        </sp>
        <sp>
          <speaker>Pan.</speaker>
          <p>Promisit, sed quaerentibus regnum Dei.</p>
        </sp>
        <sp>
          <speaker>Co.</speaker>
          <p>Id facimus pro virili.</p>
        </sp>
        <sp>
          <speaker>Pan.</speaker>
          <p>Apostoli clarebant miraculis, sanabant aegrotos, proinde non mirum illis ubique
            suppetisse victum, vos nihil tale potestis.</p>
        </sp>
        <sp>
          <speaker>Co.</speaker>
          <p>Possemus, si similes essemus Apostolis et si res posceret miraculum. At miracula data
            sunt ad tempus incredulis. Nunc nihil opus nisi pia vita. Et saepe felicius est
            aegrotare quam valere, saepe felicius mori quam vivere.</p>
        </sp>
        <sp>
          <speaker>Pan.</speaker>
          <p>Quid igitur vos facitis?</p>
        </sp>
        <sp>
          <speaker>Co.</speaker>
          <p>Quod possumus, pro sua quisque dote divinitus donata consolamur, exhortamur, admonemus,
            corripimus, ubi se dederit occasio; nonnunquam et concionamur, sicubi comperimus
            pastores mutos; si non datur prodesse, damus operam, ne quem laedamus moribus et
          lingua.</p>
        </sp>
        <sp>
          <speaker>Pan.</speaker>
          <p>Utinam cras velis nobis concionari. Nam dies est apud nos festus.</p>
        </sp>
        <sp>
          <speaker>Co.</speaker>
          <p>Cui divo?</p>
        </sp>
        <sp>
          <speaker>Pan.</speaker>
          <p>Antonio.</p>
        </sp>
        <sp>
          <speaker>Co.</speaker>
          <p>Fuit is quidem vir bonus, sed unde dies festus?</p>
        </sp>
        <sp>
          <speaker>Pan.</speaker>
          <p>Dicam: abundat hic vicus subulcis propter vicinum nemus glandiferum. Et persuasum est
            Antonio delegatam curam eius pecoris, et ideo colunt illum, ne saeviat neglectus.</p>
        </sp>
        <sp>
          <speaker>Co.</speaker>
          <p>Utinam vere colerent illum.</p>
        </sp>
        <sp>
          <speaker>Pan.</speaker>
          <p>Quo pacto?</p>
        </sp>
        <sp>
          <speaker>Co.</speaker>
          <p>Sanctissime coluit divos, quisquis imitatus est.</p>
        </sp>
        <sp>
          <speaker>Pan.</speaker>
          <p>Totus hic vicus cras perstrepet compotationibus, saltationibus, lusibus, rixis et
            pugnis.</p>
        </sp>
        <sp>
          <speaker>Co.</speaker>
          <p>Sic ethnici quondam colebant Bacchum suum. Miror autem, si sic cultus Antonius non
            saevit in homines ipso pecore stultiores. Qualem habetis pastorem? mutum ac malum?</p>
        </sp>
        <sp>
          <speaker>Pan.</speaker>
          <p>Qualis sit aliis, nescio, mihi optimus est, nam hic potat totos dies. Neque quisquam
            plures adducit aut meliores combibones, magno meo bono. Atque adeo demiror illum nunc
            abesse.</p>
        </sp>
        <sp>
          <speaker>Co.</speaker>
          <p>Nos experti sumus parum commodum.</p>
        </sp>
        <sp>
          <speaker>Pan.</speaker>
          <p>Quid audio? salutastis hominem?</p>
        </sp>
        <sp>
          <speaker>Co.</speaker>
          <p>Ambivimus apud illum hospitium, ille non aliter quam lupos abegit a limine, et huc
            iussit abire.</p>
        </sp>
        <sp>
          <speaker>Pan.</speaker>
          <p>Ha ha, nunc intelligo. Hinc est quod noluit adesse, quod sciret vos heic futuros.</p>
        </sp>
        <sp>
          <speaker>Co.</speaker>
          <p>Estne mutus?</p>
        </sp>
        <sp>
          <speaker>Pan.</speaker>
          <p>Mutus? Nemo illo vocalior in vaporario, ac strenue boat in templo. Concionantem nunquam
            audivi. Sed quid pluribus opus? vos ipsi sensistis, ut intelligo, non esse mutum.</p>
        </sp>
        <sp>
          <speaker>Co.</speaker>
          <p>Estne peritus sacrarum literarum?</p>
        </sp>
        <sp>
          <speaker>Pan.</speaker>
          <p>Ait se peritissimum, sed quicquid talium rerum didicit, didicit in secreta confessione,
            sic ut fas non sit proferre apud alios. Quid multa? Dicam in summa: qualis est populus,
            talis est sacerdos, et plane nacta est suum patella operculum.</p>
        </sp>
        <sp>
          <speaker>Co.</speaker>
          <p>Fortasse non dabit locum concionaturo.</p>
        </sp>
        <sp>
          <speaker>Pan.</speaker>
          <p>Dabit, ad me recipio, sed hac lege, ne quid in illum iaculere, quemadmodum plerique
            soletis.</p>
        </sp>
        <sp>
          <speaker>Co.</speaker>
          <p>Rei malae assueverunt, qui hoc solent. Ego clam admoneo pastorem, siquid offendit; quod
            superest, episcoporum est munus.</p>
        </sp>
        <sp>
          <speaker>Pan.</speaker>
          <p>At tales aves huc raro devolant. Equidem video vos esse viros bonos. Sed quid sibi vult
            ista vestium varietas? Nam plerique hoc ipso iudicant vos esse malos, quod sic
            vestiamini.</p>
        </sp>
        <sp>
          <speaker>Co.</speaker>
          <p>Unde id?</p>
        </sp>
        <sp>
          <speaker>Pan.</speaker>
          <p>Nescio, nisi quod tales mihi comperiantur.</p>
        </sp>
        <sp>
          <speaker>Co.</speaker>
          <p>Multi hoc ipso iudicant nos esse sanctos, quod sic vestiamur; peccant utrique, sed
            tamen humanius peccant, qui ex veste bene de nobis suspicantur, quam qui male.</p>
        </sp>
        <sp>
          <speaker>Pan.</speaker>
          <p>Esto sane. Sed quae tandem utilitas tot discriminum?</p>
        </sp>
        <sp>
          <speaker>Co.</speaker>
          <p>Quid tu censes?</p>
        </sp>
        <sp>
          <speaker>Pan.</speaker>
          <p>Mihi quidem nulla videtur, nisi in pompis aut in bellis; in pompis enim circunferuntur
            variae personae, sanctorum, Iudaeorum, ethnicorum. Has ex diverso cultu dignoscimus. In
            bellis autem hoc praestaret cultuum varietas, ut suum quaeque vexillum copiae
            sequerentur neque fieret ordinum confusio.</p>
        </sp>
        <sp>
          <speaker>Co.</speaker>
          <p>Pulchre dicis, et haec vestis est militaris. Alius alium ducem sequimur, sed omnes
            militamus sub uno Caesare Christo. Verum in veste tria spectanda sunt.</p>
        </sp>
        <sp>
          <speaker>Pan.</speaker>
          <p>Quae?</p>
        </sp>
        <sp>
          <speaker>Co.</speaker>
          <p>Necessitas, usus et decorum. Cur sumimus cibum?</p>
        </sp>
        <sp>
          <speaker>Pan.</speaker>
          <p>Ne pereamus fame.</p>
        </sp>
        <sp>
          <speaker>Co.</speaker>
          <p>Sic aliquando sumenda vestis, ne pereamus frigore.</p>
        </sp>
        <sp>
          <speaker>Pan.</speaker>
          <p>Fateor.</p>
        </sp>
        <sp>
          <speaker>Co.</speaker>
          <p>Hoc melius praestat haec vestis quam tua. Tegit enim et caput et collum et scapulas,
            unde plurimum est periculi. Usus postulat varia vestium genera. Equitaturo convenit
            brevis, quiescenti longa, in aestate tenuis, in hyeme densa. Sunt Romae qui singulis
            diebus ter commutant vestem, mane sumunt duplicatam pellibus, sub meridiem accipiunt
            simplicem, rursus sub noctem aliquanto crassiorem. Verum non omnibus suppetunt
            mutatoria. Proinde haec vestis reperta est, una ad plurimos usus accommoda.</p>
        </sp>
        <sp>
          <speaker>Pan.</speaker>
          <p>Qui sic?</p>
        </sp>
        <sp>
          <speaker>Co.</speaker>
          <p>Si flat Boreas, aut si fervet sol, adducimus cucullam. Si calor offendit, dimittimus in
            tergum; si quiescendum est, dimittimus vestem; si ambulandum, subducimus aut succingimus
            etiam.</p>
        </sp>
        <sp>
          <speaker>Pan.</speaker>
          <p>Non pessime sapuit, quisquis hoc invenit.</p>
        </sp>
        <sp>
          <speaker>Co.</speaker>
          <p>Est autem hoc ad bene vivendum praecipuum, ut homo consuescat esse paucis contentus.
            Alioqui si deliciis aut affectibus indulgere coeperimus, nullus erit finis. At nulla
            vestis inveniri potuit, quae una tot commoditatibus subserviret.</p>
        </sp>
        <sp>
          <speaker>Pan.</speaker>
          <p>Assentior.</p>
        </sp>
        <sp>
          <speaker>Co.</speaker>
          <p>Nunc decorum inspiciamus. Dic mihi bona fide, si tu sumeres uxoris tuae vestem, nonne
            dicerent omnes te facere praeter decorum?</p>
        </sp>
        <sp>
          <speaker>Pan.</speaker>
          <p>Dicerent me insanire.</p>
        </sp>
        <sp>
          <speaker>Co.</speaker>
          <p>Quid tu diceres, si illa sumeret vestem tuam?</p>
        </sp>
        <sp>
          <speaker>Pan.</speaker>
          <p>Fortasse nihil mali dicerem, sed contunderem eam bonis fustibus.</p>
        </sp>
        <sp>
          <speaker>Co.</speaker>
          <p>Atqui nihil refert, qua veste utaris.</p>
        </sp>
        <sp>
          <speaker>Pan.</speaker>
          <p>Heic plurimum refert.</p>
        </sp>
        <sp>
          <speaker>Co.</speaker>
          <p>Nec mirum. Nam et ethnicorum leges puniunt virum ac foeminam, si diversi sexus cultum
            sumpserint.</p>
        </sp>
        <sp>
          <speaker>Pan.</speaker>
          <p>Nec iniuria.</p>
        </sp>
        <sp>
          <speaker>Co.</speaker>
          <p>Age, quid si senex octogenalrius sumeret sibi vestitum adolescentis quindecim annos
            nati, aut contra, si iuvenis sumeret vestem senis, nonne dicant omnes rem esse fustuario
            dignam? Aut si anus coleretur ad modum adolescentulae, et contra?</p>
        </sp>
        <sp>
          <speaker>Pan.</speaker>
          <p>Admodum.</p>
        </sp>
        <sp>
          <speaker>Co.</speaker>
          <p>Itidem si laicus sumat cultum sacerdotis, contra sacerdos laici.</p>
        </sp>
        <sp>
          <speaker>Pan.</speaker>
          <p>Uterque faceret indecore.</p>
        </sp>
        <sp>
          <speaker>Co.</speaker>
          <p>Quid si privatus sumeret ornamentum principis? Aut sacerdos privatus episcopi, num
            faceret indecore?</p>
        </sp>
        <sp>
          <speaker>Pan.</speaker>
          <p>Scilicet.</p>
        </sp>
        <sp>
          <speaker>Co.</speaker>
          <p>Quid si civis sumeret cultum militis, plumas ceteraque stultitiae Thrasonicae
          insignia?</p>
        </sp>
        <sp>
          <speaker>Pan.</speaker>
          <p>Rideretur.</p>
        </sp>
        <sp>
          <speaker>Co.</speaker>
          <p>Quid si inter milites Anglus gestaret crucem albam, Helvetius rubram, Gallus
          nigram?</p>
        </sp>
        <sp>
          <speaker>Pan.</speaker>
          <p>Faceret impudenter.</p>
        </sp>
        <sp>
          <speaker>Co.</speaker>
          <p>Quid itaque miraris nostrum hunc cultum?</p>
        </sp>
        <sp>
          <speaker>Pan.</speaker>
          <p>Quid intersit inter privatum et principem, inter virum ac foeminam, scio; quid intersit
            inter monachum et non monachum, nescio.</p>
        </sp>
        <sp>
          <speaker>Co.</speaker>
          <p>Quid interest inter pauperem et divitem?</p>
        </sp>
        <sp>
          <speaker>Pan.</speaker>
          <p>Fortuna.</p>
        </sp>
        <sp>
          <speaker>Co.</speaker>
          <p>Et tamen indecorum esset, si pauper imitaretur cultum divitis.</p>
        </sp>
        <sp>
          <speaker>Pan.</speaker>
          <p>Verum, ut nunc ferme coluntur divites.</p>
        </sp>
        <sp>
          <speaker>Co.</speaker>
          <p>Quid inter fatuum et sapientem?</p>
        </sp>
        <sp>
          <speaker>Pan.</speaker>
          <p>Aliquanto plus quam inter divitem et tenuem.</p>
        </sp>
        <sp>
          <speaker>Co.</speaker>
          <p>Nonne moriones aliter vestiuntur quam qui sapiunt?</p>
        </sp>
        <sp>
          <speaker>Pan.</speaker>
          <p>Nescio quid vos deceat, attamen vester cultus non multum abest ab illorum cultu, si qui
            addat auriculas et tintinnabula.</p>
        </sp>
        <sp>
          <speaker>Co.</speaker>
          <p>Hoc plane deest. Et sumus huius mundi moriones, si modo vere sumus, quod
          profitemur.</p>
        </sp>
        <sp>
          <speaker>Pan.</speaker>
          <p>Quid vos sitis nescio, illud scio multos esse moriones gestantes auriculas et
            tintinnabula, qui plus sapiant iis, qui gestant pilea suffulta pellibus, epomides
            reliquaque sapientium insignia. Itaque mihi stultissimum videtur sapientiam profiteri
            veste potius quam ipsa re. Vidi quendam plus quam morionem, qui gestabat vestem usque ad
            talos demissam, epomidem magistri nostri; aderat et vultus, qui videri posset gravis
            theologi. Disputabat apud omnes non sine specie gravitatis. Magnatibus autem non minus
            erat iucundus, quam quivis alius morio, quum stultitiae genere superaret omnes.</p>
        </sp>
        <sp>
          <speaker>Co.</speaker>
          <p>Quid igitur tu postulas ut princeps, qui ridet morionem, commutet cum illo vestem?</p>
        </sp>
        <sp>
          <speaker>Pan.</speaker>
          <p>Fortassis hoc postularet aliquando decorum, quod tu proponis, si libeat repraesentare
            veste quicquid est in animo.</p>
        </sp>
        <sp>
          <speaker>Co.</speaker>
          <p>Urges tu quidem, sed tamen arbitror non sine causa vestem suam additam morionibus.</p>
        </sp>
        <sp>
          <speaker>Pan.</speaker>
          <p>Ob quam?</p>
        </sp>
        <sp>
          <speaker>Co.</speaker>
          <p>Ne laedantur a quoquam, si quid imprudenter dixerint aut fecerint.</p>
        </sp>
        <sp>
          <speaker>Pan.</speaker>
          <p>Non dicam interim, quod ista res quosvis irritat potius ad laedendum, adeo ut
            frequenter a stultis fiant insani. Nec video cur, quum bos cornupeta, qui occiderit
            hominem, aut canis aut sus, qui occiderint infantem, afficiantur supplicio, morio qui
            sceleratiora commiserit praesidio stultitiae sinatur vivere. Illud expeto, cur vos
            distinguamini cultu a ceteris. Nam si quaevis caussa sufficit ad diversum cultum,
            oporteret pistorem aliter vestiri quam piscatorem, calcearium aliter quam vestiarium,
            aliter pharmacopolam quam oenopolam, aliter aurigam quam nautam. Vos si sacerdotes
            estis, cur secus vestimini quam reliqui sacerdotes? Si laici, cur a nobis differtis?</p>
        </sp>
        <sp>
          <speaker>Co.</speaker>
          <p>Olim monachi nihil aliud eramus, quam purior pars laicorum. Et hoc intererat inter
            monachum et alium laicum, quod nunc interest inter frugalem et probum virum suis manibus
            alentem familiam, et inter Snaphanum ex praedationum reditu iactantem sese. Post Romanus
            Pontifex addidit nobis suos honores, vestis ex nobis nacta est dignitatem, quae nunc nec
            laicorum est nec sacerdotum, sed tamen huius, qualis qualis est, non puduit aliquando
            Cardinales et summos Pontifices.</p>
        </sp>
        <sp>
          <speaker>Pan.</speaker>
          <p>At tandem decorum istud unde sumitur?</p>
        </sp>
        <sp>
          <speaker>Co.</speaker>
          <p>Nonnunquam ex ipsa rerum natura, nonnunquam ex consuetudine mortalium et opinione.
            Nonne iudicarent omnes absurdum, si quis tergore bubulo sic vestiretur, ut cornua
            prominerent in capite et cauda traheretur humi?</p>
        </sp>
        <sp>
          <speaker>Pan.</speaker>
          <p>Ridiculum sane.</p>
        </sp>
        <sp>
          <speaker>Co.</speaker>
          <p>Rursum si quis vestem haberet, quae faciem ac manus tegeret, pudenda ostenderet?</p>
        </sp>
        <sp>
          <speaker>Pan.</speaker>
          <p>Multo absurdius.</p>
        </sp>
        <sp>
          <speaker>Co.</speaker>
          <p>Ob id notati sunt ab ethnicis etiam scriptoribus, qui multicia sumerent foeminis etiam
            indecora; verecundius enim est nudum esse, qualem te offendimus in vaporario, quam uti
            veste pellucente.</p>
        </sp>
        <sp>
          <speaker>Pan.</speaker>
          <p>Ego puto totum hoc de cultu pendere a consuetudine ac persuasione mortalium.</p>
        </sp>
        <sp>
          <speaker>Co.</speaker>
          <p>Qui sic?</p>
        </sp>
        <sp>
          <speaker>Pan.</speaker>
          <p>Non multi sunt dies, quod heic diversati sunt, qui se praedicarent peragrasse varias
            regiones nuper inventas, et quas in priscorum cosmographorum picturis desideramus. Hi se
            narrabant pervenisse ad insulam quandam coeli temperatissimi, ubi summi dedecoris loco
            habebatur tegere corpus.</p>
        </sp>
        <sp>
          <speaker>Co.</speaker>
          <p>Isti fortassis belvarum ritu vivebant.</p>
        </sp>
        <sp>
          <speaker>Pan.</speaker>
          <p>Imo, ut aiebant, humanissimam agebant vitam. Degebant sub rege, eum comitabantur ad
            opus mane, non amplius quam horam unam singulis diebus.</p>
        </sp>
        <sp>
          <speaker>Co.</speaker>
          <p>Quid operis faciebant?</p>
        </sp>
        <sp>
          <speaker>Pan.</speaker>
          <p>Evellebant radicum genus, quod illis tritici loco est, et tritico tum gratius tum
            salubrius; quo peracto redeunt ad suum quisque negotium, et quod cuiusque lubitum est
            animo, faciunt. Sancte educant liberos, vitant et puniunt flagitia, sed nullum acerbius
            quam adulterium.</p>
        </sp>
        <sp>
          <speaker>Co.</speaker>
          <p>Quo supplicio?</p>
        </sp>
        <sp>
          <speaker>Pan.</speaker>
          <p>Foeminis ignoscitur, datur hoc sexui. Ceterum viris adulterii convictis haec poena est,
            ut per omnem vitam in publicum prodeant membro pudendo velo obtecto.</p>
        </sp>
        <sp>
          <speaker>Co.</speaker>
          <p>O grave supplicium!</p>
        </sp>
        <sp>
          <speaker>Pan.</speaker>
          <p>Atqui consuetudo persuasit illis hoc esse quovis supplicio gravius.</p>
        </sp>
        <sp>
          <speaker>Co.</speaker>
          <p>Ubi contemplor quid possit persuasio, propemodum assentior tibi. Etenim si quis vellet
            furem aut homicidam afficere extrema ignominia, nonne satis esset, si praecideret illi
            interulam supra nates, si partes pudendas turpiter prominentes lupinis pellibus
            convestiret, caligas diversis coloribus variegaret, vestem quae thoracem tegit ac
            brachia totam conscinderet, veluti rete faciens e veste, scapulas et pectus nudaret,
            barbam partim demeteret novacula, partim promitteret, partim intorqueret, capillos
            tonderet, adderet pileum undique sectum cum ingenti fasciculo plumarum, ac sic iuberet
            prodire in publicum? Nonne magis traduceret hominem, quam si morionis cucullam adderet
            cum auriculis praelongis ac tintinnabulis? Et tamen sic vitro sese ornant milites ac
            sibi placent. Et reperiunt quibus hoc pulchrum videatur, quum nihil possit esse
            insanius.</p>
        </sp>
        <sp>
          <speaker>Pan.</speaker>
          <p>Imo non desunt honesti cives, qui hoc pro viribus aemulentur.</p>
        </sp>
        <sp>
          <speaker>Co.</speaker>
          <p>Atqui si quis nunc conetur Indorum aemulari cultum, qui plumis avium vestiuntur, nonne
            pueris omnibus videretur insanire?</p>
        </sp>
        <sp>
          <speaker>Pan.</speaker>
          <p>Prorsus.</p>
        </sp>
        <sp>
          <speaker>Co.</speaker>
          <p>Atqui quod nos miramur etiam, longe insanius est illo. Proinde ut verum est, nihil esse
            tam absurdum, quod non commendet assuetudo, ita negari non potest in vestibus esse
            quoddam decorum, quod apud sanos et cordatos semper decorum est. Ac rursus indecorum,
            quod apud omnes qui sapiunt, indecorum videri debeat. Quis enim non ridet, quoties videt
            foeminas onustas longae vestis coronide, quae nobilitatem generis caudae longitudine
            metiuntur? Quanquam hoc non pudet imitari quosdam Cardinales, duntaxat in palliis. Et
            tamen res est adeo violenta consuetudo, ut non sit huic aut illi liberum mutare, quod
            receptum est.</p>
        </sp>
        <sp>
          <speaker>Pan.</speaker>
          <p>Satis de consuetudine. Sed dic tu mihi, quid sentias, utrum existimes satius monachos
            non differre a ceteris cultu, an differre?</p>
        </sp>
        <sp>
          <speaker>Co.</speaker>
          <p>Equidem arbitror simplicius et christianius non aestimari quenquam ex cultu, modo sit
            honestus ac decorus.</p>
        </sp>
        <sp>
          <speaker>Pan.</speaker>
          <p>Cur igitur vos non abiicitis cucullas?</p>
        </sp>
        <sp>
          <speaker>Co.</speaker>
          <p>Cur Apostoli non statim vescebantur cibis quibuslibet?</p>
        </sp>
        <sp>
          <speaker>Pan.</speaker>
          <p>Nescio, dic tu.</p>
        </sp>
        <sp>
          <speaker>Co.</speaker>
          <p>Quoniam obstabat invicta consuetudo. Quod enim penitus infixum est animis hominum,
            multoque usu confirmatum inveteravit, ac velut in naturam abiit, subito tolli sine magna
            pernicie tranquillitatis humanae non potest, sed ita paulatim submovendum est,
            quemadmodum ille revulsit pilos caudae equinae?</p>
        </sp>
        <sp>
          <speaker>Pan.</speaker>
          <p>Tolerarem, si monachorum omnium esset unus cultus. Tot discrimina quis ferat?</p>
        </sp>
        <sp>
          <speaker>Co.</speaker>
          <p>Hoc malum usus invexit, qui nihil non invehit. Benedictus non commentus est novum
            cultum, sed is quo tum utebatur cum suis, erat cultus laici simplicis ac probi. Nec
            Franciscus invenit novam formam, sed haec erat vestis pauperum ac rusticorum.
            Posteriores additis quibusdam verterunt rem in superstitionem. Nonne videmus et hodie
            quasdam anus tenentes sui seculi cultum, qui magis est diversus a cultu horum temporum,
            quam meus cultus abest a tuo?</p>
        </sp>
        <sp>
          <speaker>Pan.</speaker>
          <p>Videmus.</p>
        </sp>
        <sp>
          <speaker>Co.</speaker>
          <p>Itaque quum hunc cultum vides, vides reliquias prisci seculi.</p>
        </sp>
        <sp>
          <speaker>Pan.</speaker>
          <p>Ergo nihil habet aliud sanctimoniae cultus vester?</p>
        </sp>
        <sp>
          <speaker>Co.</speaker>
          <p>Nihil prorsus.</p>
        </sp>
        <sp>
          <speaker>Pan.</speaker>
          <p>Quidam iactant istos cultus praemonstratos divinitus a diva Virgine matre.</p>
        </sp>
        <sp>
          <speaker>Co.</speaker>
          <p>Ista sunt hominum somnia.</p>
        </sp>
        <sp>
          <speaker>Pan.</speaker>
          <p>Sunt qui desperent se posse a morbo revalescere, ni vestiantur cultu Dominicano. Imo
            qui ne sepeliri quidem velint, nisi in veste Franciscana.</p>
        </sp>
        <sp>
          <speaker>Co.</speaker>
          <p>Ista qui suadent, aut captatores sunt aut fatui, qui credunt, superstitiosi. Deus non
            minus dignoscit nebulonem in veste Franciscana quam militari.</p>
        </sp>
        <sp>
          <speaker>Pan.</speaker>
          <p>At minor est plumarum varietas in avibus, quam in vobis cultus.</p>
        </sp>
        <sp>
          <speaker>Co.</speaker>
          <p>An non itaque pulchrum est imitari naturam? sed pulchrius vincere.</p>
        </sp>
        <sp>
          <speaker>Pan.</speaker>
          <p>Utinam vinceretis et rostrorum varietate.</p>
        </sp>
        <sp>
          <speaker>Co.</speaker>
          <p>Sed age, varietati quoque patrocinabor, si pateris. Nonne aliter vestitur Hispanus,
            aliter Italus, aliter Gallus, aliter Germanus, aliter Graecus, aliter Turca, aliter
            Saracenus?</p>
        </sp>
        <sp>
          <speaker>Pan.</speaker>
          <p>Scilicet.</p>
        </sp>
        <sp>
          <speaker>Co.</speaker>
          <p>Et in eadem regione quanta varietas vestium, etiam in eiusdem sexus, aetatis et ordinis
            hominibus. Quanto alius cultus Veneto, alius Florentino, alius Romano. Atque haec intra
            unam Italiam.</p>
        </sp>
        <sp>
          <speaker>Pan.</speaker>
          <p>Credo.</p>
        </sp>
        <sp>
          <speaker>Co.</speaker>
          <p>Hinc nata est et nostra varietas. Dominicus sumpsit cultum a probis agricolis eius
            Hispaniae partis in qua vixit, Benedictus a rusticis eius Italiae partis in qua vixit,
            Franciscus ab agricolis diversae partis. Atque item de ceteris.</p>
        </sp>
        <sp>
          <speaker>Pan.</speaker>
          <p>Proinde quantum video, vos nihilo estis sanctiores nobis, nisi sanctius vixeritis.</p>
        </sp>
        <sp>
          <speaker>Co.</speaker>
          <p>Imo peiores vobis, qui parum pie viventes gravius offendamus animos simplicium.</p>
        </sp>
        <sp>
          <speaker>Pan.</speaker>
          <p>Est igitur aliqua spes de nobis, qui nec patronum habemus nec cultum nec regulam nec
            professionem?</p>
        </sp>
        <sp>
          <speaker>Co.</speaker>
          <p>Habes, o bone, vide ut serves. Quaere a susceptoribus tuis quid professus sis in
            baptismo, quam vestem illic acceperis. Et humanam regulam desideras, qui regulam
            evangelicam professus sis? Desideras hominem patronum, qui patronum habeas Iesum
            Christum? Quum duceres uxorem, nihil professus es? Cogita quid debeas coniugi, quid
            liberis, quid familiae, et senties te plus habere sarcinae, quam si Francisci regulam
            professus esses.</p>
        </sp>
        <sp>
          <speaker>Pan.</speaker>
          <p>Credisne ullum pandocheum ingredi coelum?</p>
        </sp>
        <sp>
          <speaker>Co.</speaker>
          <p>Quid ni?</p>
        </sp>
        <sp>
          <speaker>Pan.</speaker>
          <p>Multa hunt ac dicuntur in hac domo, quae parum respondent evangelio.</p>
        </sp>
        <sp>
          <speaker>Co.</speaker>
          <p>Quae?</p>
        </sp>
        <sp>
          <speaker>Pan.</speaker>
          <p>Alius bibit plus satis, alius obscoene loquitur, quidam rixantur, quidam obtrectant.
            Denique an cetera sint casta, nescio.</p>
        </sp>
        <sp>
          <speaker>Co.</speaker>
          <p>His occurrendum est, quantum potes. Si non potes, certe ne alas quaestus causa haec
            mala, neve accersas.</p>
        </sp>
        <sp>
          <speaker>Pan.</speaker>
          <p>Nonnunquam parum bonae fidei sum in vino.</p>
        </sp>
        <sp>
          <speaker>Co.</speaker>
          <p>Qui sic?</p>
        </sp>
        <sp>
          <speaker>Pan.</speaker>
          <p>Ubi sensero illos plus satis incalescere, largiter aquam admisceo.</p>
        </sp>
        <sp>
          <speaker>Co.</speaker>
          <p>Istud quidem levius est quam si quibuslibet vendas vinum periculosis medicamentis
            infectum.</p>
        </sp>
        <sp>
          <speaker>Pan.</speaker>
          <p>Dic mihi serio, quot dies fuisti in hoc itinere?</p>
        </sp>
        <sp>
          <speaker>Co.</speaker>
          <p>Mensem ferme.</p>
        </sp>
        <sp>
          <speaker>Pan.</speaker>
          <p>Quis interim vos curat?</p>
        </sp>
        <sp>
          <speaker>Co.</speaker>
          <p>Nonne bene curantur qui habent uxorem, liberos, parentes et cognatos?</p>
        </sp>
        <sp>
          <speaker>Pan.</speaker>
          <p>Saepenumero.</p>
        </sp>
        <sp>
          <speaker>Co.</speaker>
          <p>Tu non habes nisi unam uxorem, nos centum; tu non nisi unicum patrem, nos centum; tu
            non nisi unicam domum, nos centum; tu non nisi paucos liberos, nos innumeros; tu non
            nisi paucos cognatos, nos infinitos.</p>
        </sp>
        <sp>
          <speaker>Pan.</speaker>
          <p>Qui sic?</p>
        </sp>
        <sp>
          <speaker>Co.</speaker>
          <p>Quia latius se porrigit cognatio spiritus, quam carnis. Et ita nobis pollicitus est
            Christus, et experimur verum, quod pollicitus est.</p>
        </sp>
        <sp>
          <speaker>Pan.</speaker>
          <p>Nae tu mihi praebuisti sat lepidum convivam. Emoriar nisi malim hanc confabulationem,
            quam pastoris mei compotationem. Cras dignaberis aliquid dicere populo. Et si posthac
            continget te hac facere iter, scito tibi hic paratum locum.</p>
        </sp>
        <sp>
          <speaker>Co.</speaker>
          <p>Quid si alii veniant?</p>
        </sp>
        <sp>
          <speaker>Pan.</speaker>
          <p>Non erunt ingrati, modo tui similes.</p>
        </sp>
        <sp>
          <speaker>Co.</speaker>
          <p>Meliores, uti spero.</p>
        </sp>
        <sp>
          <speaker>Pan.</speaker>
          <p>Verum inter tam multos malos quomodo dignoscam bonos?</p>
        </sp>
        <sp>
          <speaker>Co.</speaker>
          <p>Dicam paucis, sed in aurem.</p>
        </sp>
        <sp>
          <speaker>Pan.</speaker>
          <p>Dic.</p>
        </sp>
        <sp>
          <speaker>Co.</speaker>
          <p>Meminero et faciam.</p>
        </sp>
      </div>
      <div
        n="31"
        type="colloquium">
        <head>Abbatis et eruditae</head>
        <p>Personae</p>
        <castList>
          <castItem>Antronius</castItem>
          <castItem>Magdalia</castItem>
        </castList>
        <sp>
          <speaker>An.</speaker>
          <p>Quam heic ego supellectilem video?</p>
        </sp>
        <sp>
          <speaker>Ma.</speaker>
          <p>An non elegantem?</p>
        </sp>
        <sp>
          <speaker>An.</speaker>
          <p>Nescio quam elegantem; certe parum decoram et puellae et matronae.</p>
        </sp>
        <sp>
          <speaker>Ma.</speaker>
          <p>Quam ob rem?</p>
        </sp>
        <sp>
          <speaker>An.</speaker>
          <p>Quia librorum plena sunt omnia.</p>
        </sp>
        <sp>
          <speaker>Ma.</speaker>
          <p>Tu, tantus natu, tum abbas et aulicus, nunquam vidisti libros in aedibus
          heroinarum?</p>
        </sp>
        <sp>
          <speaker>An.</speaker>
          <p>Vidi, sed Gallice scriptos: heic video Graecos et Latinos.</p>
        </sp>
        <sp>
          <speaker>Ma.</speaker>
          <p>An soli Gallice scripti libri docent sapientiam?</p>
        </sp>
        <sp>
          <speaker>An.</speaker>
          <p>Sed decet hoc heroinas, ut habeant quo delectent otium.</p>
        </sp>
        <sp>
          <speaker>Ma.</speaker>
          <p>An solis heroinis licet sapere et suaviter vivere?</p>
        </sp>
        <sp>
          <speaker>An.</speaker>
          <p>Male connectis, sapere et suaviter vivere: non est muliebre sapere: heroinarum est
            suaviter vivere.</p>
        </sp>
        <sp>
          <speaker>Ma.</speaker>
          <p>Nonne omnium est bene vivere?</p>
        </sp>
        <sp>
          <speaker>An.</speaker>
          <p>Opinor.</p>
        </sp>
        <sp>
          <speaker>Ma.</speaker>
          <p>Qui potest autem suaviter vivere, qui non vivat bene?</p>
        </sp>
        <sp>
          <speaker>An.</speaker>
          <p>Imo qui potest suaviter vivere, qui vivat bene?</p>
        </sp>
        <sp>
          <speaker>Ma.</speaker>
          <p>Ergo tu probas eos, qui vivunt male, modo suaviter?</p>
        </sp>
        <sp>
          <speaker>An.</speaker>
          <p>Arbitror illos bene vivere, qui vivunt suaviter.</p>
        </sp>
        <sp>
          <speaker>Ma.</speaker>
          <p>Sed ista suavitas unde proficiscitur? e rebus extrariis, an ex animo?</p>
        </sp>
        <sp>
          <speaker>An.</speaker>
          <p>E rebus extrariis.</p>
        </sp>
        <sp>
          <speaker>Ma.</speaker>
          <p>O subtilem abbatem, sed crassum philosophum! Dic mihi, quibus rebus tu metiris
            suavitatem?</p>
        </sp>
        <sp>
          <speaker>An.</speaker>
          <p>Somno, conviviis, libertate faciendi quae velis, pecunia, honoribus.</p>
        </sp>
        <sp>
          <speaker>Ma.</speaker>
          <p>Verum, si istis rebus Deus addiderit sapientiam, num vives suaviter?</p>
        </sp>
        <sp>
          <speaker>An.</speaker>
          <p>Quid appellas sapientiam?</p>
        </sp>
        <sp>
          <speaker>Ma.</speaker>
          <p>Hoc est, si intelligeres hominem non esse felicem, nisi bonis animi; opes, honores,
            genus neque feliciorem reddere neque meliorem.</p>
        </sp>
        <sp>
          <speaker>An.</speaker>
          <p>Valeat ista quidem sapientia.</p>
        </sp>
        <sp>
          <speaker>Ma.</speaker>
          <p>Quid si mihi suavius sit legere bonum auctorem, quam tibi venari, potare, aut ludere
            aleam; non videbor tibi suaviter vivere?</p>
        </sp>
        <sp>
          <speaker>An.</speaker>
          <p>Ego non viverem.</p>
        </sp>
        <sp>
          <speaker>Ma.</speaker>
          <p>Non quaero, quid tibi sit suavissimum, sed quid deberet esse suave.</p>
        </sp>
        <sp>
          <speaker>An.</speaker>
          <p>Ego nolim meos monachos frequentes esse in libris.</p>
        </sp>
        <sp>
          <speaker>Ma.</speaker>
          <p>At meus maritus hoc maxime probat. Sed quam ob rem tandem non probas hoc in monachis
            tuis?</p>
        </sp>
        <sp>
          <speaker>An.</speaker>
          <p>Quoniam experior illos minus morigeros: responsant ex Decretis, ex Decretalibus, ex
            Petro, ex Paulo.</p>
        </sp>
        <sp>
          <speaker>Ma.</speaker>
          <p>Imperas igitur quae pugnant cum Petro et Paulo?</p>
        </sp>
        <sp>
          <speaker>An.</speaker>
          <p>Quid illi doceant, nescio: sed tamen non amo monachum responsatorem: neque velim
            quenquam meorum plus sapere, quam ego sapiam.</p>
        </sp>
        <sp>
          <speaker>Ma.</speaker>
          <p>Istud ita vitari possit, si tu des operam, ut quam plurimum sapias.</p>
        </sp>
        <sp>
          <speaker>An.</speaker>
          <p>Non est otium.</p>
        </sp>
        <sp>
          <speaker>Ma.</speaker>
          <p>Qui sic?</p>
        </sp>
        <sp>
          <speaker>An.</speaker>
          <p>Quia non vacat.</p>
        </sp>
        <sp>
          <speaker>Ma.</speaker>
          <p>Non vacat sapere?</p>
        </sp>
        <sp>
          <speaker>An.</speaker>
          <p>Non.</p>
        </sp>
        <sp>
          <speaker>Ma.</speaker>
          <p>Quid obstat?</p>
        </sp>
        <sp>
          <speaker>An.</speaker>
          <p>Prolixae preces, cura rei domesticae, venatus, equi, cultus aulae.</p>
        </sp>
        <sp>
          <speaker>Ma.</speaker>
          <p>Itane ista tibi sunt potiora sapientia?</p>
        </sp>
        <sp>
          <speaker>An.</speaker>
          <p>Nobis sic usu venit.</p>
        </sp>
        <sp>
          <speaker>Ma.</speaker>
          <p>Iam illud mihi dicito, si quis Iupiter hanc potestatem tibi daret, ut posses et
            monachos tuos et te ipsum vertere in quodcumque animal velles, an illos in porcos
            verteres, te ipsum in equum?</p>
        </sp>
        <sp>
          <speaker>An.</speaker>
          <p>Nequaquam.</p>
        </sp>
        <sp>
          <speaker>Ma.</speaker>
          <p>Atqui sic vitares, ne quis plus te uno saperet.</p>
        </sp>
        <sp>
          <speaker>An.</speaker>
          <p>Mea non magni referret, quod genus animantis essent monachi, modo ipse essem homo.</p>
        </sp>
        <sp>
          <speaker>Ma.</speaker>
          <p>An hominem esse censes, qui nec sapiat nec velit sapere?</p>
        </sp>
        <sp>
          <speaker>An.</speaker>
          <p>Mihi sapio.</p>
        </sp>
        <sp>
          <speaker>Ma.</speaker>
          <p>Et sibi sapiunt sues.</p>
        </sp>
        <sp>
          <speaker>An.</speaker>
          <p>Videre mihi sophistria quaepiam; ita argutaris.</p>
        </sp>
        <sp>
          <speaker>Ma.</speaker>
          <p>Non dicam quid tu mihi videaris. Sed cur haec displicet supellex?</p>
        </sp>
        <sp>
          <speaker>An.</speaker>
          <p>Quia fusus et colus sunt arma muliebria.</p>
        </sp>
        <sp>
          <speaker>Ma.</speaker>
          <p>Nonne matronae est,administrare rem domesticam, erudire liberos?</p>
        </sp>
        <sp>
          <speaker>An.</speaker>
          <p>Est.</p>
        </sp>
        <sp>
          <speaker>Ma.</speaker>
          <p>An rem tantam existimas administrari posse sine sapientia?</p>
        </sp>
        <sp>
          <speaker>An.</speaker>
          <p>Non arbitror.</p>
        </sp>
        <sp>
          <speaker>Ma.</speaker>
          <p>At hanc sapientiam docent me libri.</p>
        </sp>
        <sp>
          <speaker>An.</speaker>
          <p>Ego domi habeo sexaginta duos monachos; tamen nullum librum reperies in meo
          cubiculo.</p>
        </sp>
        <sp>
          <speaker>Ma.</speaker>
          <p>Bene itaque prospectum est monachis illis.</p>
        </sp>
        <sp>
          <speaker>An.</speaker>
          <p>Feram libros, non fero Latinos.</p>
        </sp>
        <sp>
          <speaker>Ma.</speaker>
          <p>Quapropter?</p>
        </sp>
        <sp>
          <speaker>An.</speaker>
          <p>Quia non convenit ea lingua foeminis.</p>
        </sp>
        <sp>
          <speaker>Ma.</speaker>
          <p>Exspecto caussam.</p>
        </sp>
        <sp>
          <speaker>An.</speaker>
          <p>Quia parum facit ad tuendam illarum pudicitiam.</p>
        </sp>
        <sp>
          <speaker>Ma.</speaker>
          <p>Ergo nugacissimis fabulis pleni libri Gallice scripti faciunt ad pudicitiam?</p>
        </sp>
        <sp>
          <speaker>An.</speaker>
          <p>Aliud est.</p>
        </sp>
        <sp>
          <speaker>Ma.</speaker>
          <p>Dic istud, quidquid est, aperte.</p>
        </sp>
        <sp>
          <speaker>An.</speaker>
          <p>Tutiores sunt a sacerdotibus, si nesciant Latine.</p>
        </sp>
        <sp>
          <speaker>Ma.</speaker>
          <p>Imo isthinc minimum est periculi vestra opera; quandoquidem hoc agitis sedulo, ne
            sciatis Latine.</p>
        </sp>
        <sp>
          <speaker>An.</speaker>
          <p>Vulgus ita sentit, quia rarum et insolitum est, foeminam scire Latine.</p>
        </sp>
        <sp>
          <speaker>Ma.</speaker>
          <p>Quid mihi citas vulgum, pessimum bene gerendae rei auctorem? Quid mihi consuetudinem,
            omnium malarum rerum magistram? Optimis assuescendum: ita fiet solitum, quod erat
            insolitum: et suave fiet, quod erat insuave; fiet decorum quod videbatur indecorum.</p>
        </sp>
        <sp>
          <speaker>An.</speaker>
          <p>Audio.</p>
        </sp>
        <sp>
          <speaker>Ma.</speaker>
          <p>Nonne decorum est, foeminam in Germania natam discere Gallice?</p>
        </sp>
        <sp>
          <speaker>An.</speaker>
          <p>Maxime.</p>
        </sp>
        <sp>
          <speaker>Ma.</speaker>
          <p>Quam ob rem?</p>
        </sp>
        <sp>
          <speaker>An.</speaker>
          <p>Ut loquatur cum his, qui sciunt Gallice.</p>
        </sp>
        <sp>
          <speaker>Ma.</speaker>
          <p>Et mihi putas indecorum, si discam Latine, ut quotidie confabuler cum tot auctoribus,
            tam facundis, tam eruditis, tam sapientibus, tam fidis consultoribus.</p>
        </sp>
        <sp>
          <speaker>An.</speaker>
          <p>Libri adimunt multum cerebri foeminis, quum alioqui parum illis supersit.</p>
        </sp>
        <sp>
          <speaker>Ma.</speaker>
          <p>Quantum vobis supersit, nescio; certe mihi quantulumcunque est, malim in bonis studiis
            consumere, quam in precibus sine mente dictis, in pernoctibus conviviis, in exhauriendis
            capacibus pateris.</p>
        </sp>
        <sp>
          <speaker>An.</speaker>
          <p>Librorum familiaritas parit insaniam.</p>
        </sp>
        <sp>
          <speaker>Ma.</speaker>
          <p>An colloquia combibonum, scurrarum et sannionum tibi non pariunt insaniam?</p>
        </sp>
        <sp>
          <speaker>An.</speaker>
          <p>Imo depellunt taedium.</p>
        </sp>
        <sp>
          <speaker>Ma.</speaker>
          <p>Qui fiat igitur, ut tam amoeni confabulones mihi pariant insaniam?</p>
        </sp>
        <sp>
          <speaker>An.</speaker>
          <p>Sic aiunt.</p>
        </sp>
        <sp>
          <speaker>Ma.</speaker>
          <p>At aliud ipsa loquitur res. Quanto plures videmus, quibus immodica potatio, et
            intempestiva convivia, quibus temulenta pervigilia, quibus impotentes affectus
            pepererunt insaniam!</p>
        </sp>
        <sp>
          <speaker>An.</speaker>
          <p>Ego sane nollem uxorem doctam.</p>
        </sp>
        <sp>
          <speaker>Ma.</speaker>
          <p>At ego mihi gratulor, cui contigerit maritus tui dissimilis. Nam et illum mihi, et me
            illi cariorem reddit eruditio.</p>
        </sp>
        <sp>
          <speaker>An.</speaker>
          <p>Immensis laboribus comparatur eruditio, ac post moriendum est.</p>
        </sp>
        <sp>
          <speaker>Ma.</speaker>
          <p>Dic mihi, vir egregie, si cras tibi moriendum esset, utrum malles mori stultior an
            sapientior?</p>
        </sp>
        <sp>
          <speaker>An.</speaker>
          <p>Si citra laborem contingeret sapientia.</p>
        </sp>
        <sp>
          <speaker>Ma.</speaker>
          <p>Sed nihil homini citra laborem contingit in hac vita: et tamen quicquid paratum est,
            quantisvis laboribus comparatum est, heic relinquendum est; cur pigeat nos in re omnium
            pretiosissima sumere laboris aliquid, cuius fructus nos in alteram quoque vitam
            comitatur?</p>
        </sp>
        <sp>
          <speaker>An.</speaker>
          <p>Frequenter audivi vulgo dici, foeminam sapientem bis stultam esse.</p>
        </sp>
        <sp>
          <speaker>Ma.</speaker>
          <p>Isthuc quidem dici solet, sed a stultis. Foemina quae vere sapit, non videtur sibi
            sapere; contra, quae quum nihil sapiat, sibi videtur sapere, ea demum bis stulta
          est.</p>
        </sp>
        <sp>
          <speaker>An.</speaker>
          <p>Nescio quomodo fit, ut quemadmodum clitellae non conveniunt bovi, ita nec literae
            mulieri.</p>
        </sp>
        <sp>
          <speaker>Ma.</speaker>
          <p>Atqui negare non potes, quin magis quadrent clitellae bovi, quam mitra asino aut sui.
            Quid sentis de Virgine matre?</p>
        </sp>
        <sp>
          <speaker>An.</speaker>
          <p>Optime.</p>
        </sp>
        <sp>
          <speaker>Ma.</speaker>
          <p>Nonne versabatur in libris?</p>
        </sp>
        <sp>
          <speaker>An.</speaker>
          <p>Versabatur; at non in istis.</p>
        </sp>
        <sp>
          <speaker>Ma.</speaker>
          <p>Quid igitur legebat?</p>
        </sp>
        <sp>
          <speaker>An.</speaker>
          <p>Horas canonicas.</p>
        </sp>
        <sp>
          <speaker>Ma.</speaker>
          <p>Ad quem usum?</p>
        </sp>
        <sp>
          <speaker>An.</speaker>
          <p>Ordinis Benedictini.</p>
        </sp>
        <sp>
          <speaker>Ma.</speaker>
          <p>Sit ita sane. Quid Paula et Eustochium? nonne versabantur in sacris libris?</p>
        </sp>
        <sp>
          <speaker>An.</speaker>
          <p>Verum istuc nunc rarum est.</p>
        </sp>
        <sp>
          <speaker>Ma.</speaker>
          <p>Sic olim rara avis erat Abbas indoctus, nunc nihil vulgatius: olim principes et
            Caesares eruditione non minus quam imperio praeminebant. Neque tamen usque adeo rarum
            est, quam tu putas: sunt in Hispania, sunt in Italia non paucae mulieres adprime
            nobiles, quae cum quovis viro queant contendere: sunt in Anglia Moricae, sunt in
            Germania Bilibaldicae et Blaurericae. Quod nisi caveritis vos, res eo tandem evadet, ut
            nos praesideamus in scholis Theologicis, ut concionemur in templis; occupabimus mitras
            vestras.</p>
        </sp>
        <sp>
          <speaker>An.</speaker>
          <p>Ista Deus avertat.</p>
        </sp>
        <sp>
          <speaker>Ma.</speaker>
          <p>Imo vestrum erit hoc avertere. Quod si pergetis ut coepistis, citius anseres
            concionaturi sint, quam vos mutos pastores ferant. Videtis iam inverti mundi scenam: aut
            deponenda est persona, aut agendae sunt suae cuique partes.</p>
        </sp>
        <sp>
          <speaker>An.</speaker>
          <p>Unde incidi in hanc foeminam? Si quando vises nos, ego te suavius accipiam.</p>
        </sp>
        <sp>
          <speaker>Ma.</speaker>
          <p>Quibus modis?</p>
        </sp>
        <sp>
          <speaker>An.</speaker>
          <p>Saltabimus, bibemus affatim, venabimur, ludemus, ridebimus.</p>
        </sp>
        <sp>
          <speaker>Ma.</speaker>
          <p>Mihi quidem iam nunc ridere libet.</p>
        </sp>
      </div>
      <div
        n="32"
        type="colloquium">
        <head>Epithalamium Petri Aegidii</head>
        <p>Personae</p>
        <castList>
          <castItem>Alypius</castItem>
          <castItem>Balbinus</castItem>
          <castItem>Musae</castItem>
        </castList>
        <sp>
          <speaker>Al.</speaker>
          <p>Deum immortalem! quod ego novum spectaculum heic video?</p>
        </sp>
        <sp>
          <speaker>Ba.</speaker>
          <p>Aut tu vides quod nusquam est, aut mei parum prospiciunt oculi.</p>
        </sp>
        <sp>
          <speaker>Al.</speaker>
          <p>Atqui mirum spectaculum est et amabile.</p>
        </sp>
        <sp>
          <speaker>Ba.</speaker>
          <p>Enecas: dic, ubi vides?</p>
        </sp>
        <sp>
          <speaker>Al.</speaker>
          <p>Ad laevam in hoc colle nemoroso.</p>
        </sp>
        <sp>
          <speaker>Ba.</speaker>
          <p>Collem video.</p>
        </sp>
        <sp>
          <speaker>Al.</speaker>
          <p>Non vides puellarum chorum?</p>
        </sp>
        <sp>
          <speaker>Ba.</speaker>
          <p>Quid tibi venit in mentem, ut nos ad istum modum ludos facias? Ego ne muscam quidem
            puellam usquam conspicor.</p>
        </sp>
        <sp>
          <speaker>Al.</speaker>
          <p>Tace: prodeunt e nemore. Papae, qui nitor, quae gratia! non humanum est hoc
            spectaculum.</p>
        </sp>
        <sp>
          <speaker>Ba.</speaker>
          <p>Quae hunc agitant intemperiae?</p>
        </sp>
        <sp>
          <speaker>Al.</speaker>
          <p>Agnosco; novem sunt Musae cum tribus Gratiis: demiror quid agant; nunquam vidi
            cultiores aut magis alacres: omnes sunt redimitae lauro, et suum quaeque gerit organum.
            Porro Gratiae quam amabiliter sibi haerent! quam decet nullo astricta cingulo vestis ac
            liberis diffluens laciniis!</p>
        </sp>
        <sp>
          <speaker>Ba.</speaker>
          <p>At ego nunquam audivi quenquam magis delirantem, quam te.</p>
        </sp>
        <sp>
          <speaker>Al.</speaker>
          <p>Imo neminem vidisti me feliciorem.</p>
        </sp>
        <sp>
          <speaker>Ba.</speaker>
          <p>Cur heic solus habes oculos?</p>
        </sp>
        <sp>
          <speaker>Al.</speaker>
          <p>Quia non bibisti ex fonte Musarum: nam his solis conspicuae sunt Musae.</p>
        </sp>
        <sp>
          <speaker>Ba.</speaker>
          <p>Ego affatim hausi e fonte Scoti.</p>
        </sp>
        <sp>
          <speaker>Al.</speaker>
          <p>Non ille fons est Musarum, sed lacus ranarum.</p>
        </sp>
        <sp>
          <speaker>Ba.</speaker>
          <p>Non potes efficere, ut et ipse videam hoc spectaculi?</p>
        </sp>
        <sp>
          <speaker>Al.</speaker>
          <p>Possem, si quidem adesset laurus: nam liquor e fonte limpido, ramo lauri aspersus,
            oculos reddit huiusmodi spectaculorum perspicaces.</p>
        </sp>
        <sp>
          <speaker>Ba.</speaker>
          <p>Ecce laurus: ecce fonticulus.</p>
        </sp>
        <sp>
          <speaker>Al.</speaker>
          <p>Commodum profecto.</p>
        </sp>
        <sp>
          <speaker>Ba.</speaker>
          <p>Asperge.</p>
        </sp>
        <sp>
          <speaker>Al.</speaker>
          <p>Intende: videsne?</p>
        </sp>
        <sp>
          <speaker>Ba.</speaker>
          <p>Quantum antea. Asperge rursus.</p>
        </sp>
        <sp>
          <speaker>Al.</speaker>
          <p>Iamne vides?</p>
        </sp>
        <sp>
          <speaker>Ba.</speaker>
          <p>Tantundem. Asperge copiosius.</p>
        </sp>
        <sp>
          <speaker>Al.</speaker>
          <p>Iam vides, opinor.</p>
        </sp>
        <sp>
          <speaker>Ba.</speaker>
          <p>Imo vix te video.</p>
        </sp>
        <sp>
          <speaker>Al.</speaker>
          <p>Miser, quam penitus oculos tuos obsedit <foreign
              xml:lang="grc">τὸ σκότος</foreign>!. Haec ars vel aurigae daret oculos. Verum non est
            quod crucieris: praestiterit fortasse non videre, ne tali praemio videas Musas, quali
            Actaeon vidit Dianam. Periculum enim esset, ne te vertant in histricem aut aprum
            sylvestrem aut porcum aut camelum aut ranam aut graculum. Efficiam tamen ut audias, modo
            ne obstrepas. Iam huc deflectunt viam: occurramus. <foreign
              xml:lang="grc">Χαίρετε, τρισπόθητοι θεαί</foreign>
          </p>
        </sp>
        <sp>
          <speaker>Mu.</speaker>
          <p>
            <foreign
              xml:lang="grc">Καὶ σὺ μάλα χαῖρε, φιλόμουσε</foreign>. </p>
        </sp>
        <sp>
          <speaker>Al.</speaker>
          <p>Quid vellicas?</p>
        </sp>
        <sp>
          <speaker>Ba.</speaker>
          <p>Non praestas quod promiseras.</p>
        </sp>
        <sp>
          <speaker>Al.</speaker>
          <p>Annon audis?</p>
        </sp>
        <sp>
          <speaker>Ba.</speaker>
          <p>Audio, sed velut asinus lyram.</p>
        </sp>
        <sp>
          <speaker>Al.</speaker>
          <p>Loquar igitur Latine. Quonam est iter tam cultis, tamque alacribus? Num invisitis
            Lovaniensium Academiam?</p>
        </sp>
        <sp>
          <speaker>Mu.</speaker>
          <p>Bona verba.</p>
        </sp>
        <sp>
          <speaker>Al.</speaker>
          <p>Quam ob rem?</p>
        </sp>
        <sp>
          <speaker>Mu.</speaker>
          <p>Quis nunc illic nobis locus, ubi tot porci obgrunniunt, obrudunt asini, obblactiunt
            cameli, obstrepunt graculi, obgarriunt picae?</p>
        </sp>
        <sp>
          <speaker>Al.</speaker>
          <p>Atqui sunt et illic quibus vestrum numen est venerandum.</p>
        </sp>
        <sp>
          <speaker>Mu.</speaker>
          <p>Scimus; eoque post annos aliquot illuc commigrabimus. Nondum revoluta seculorum
            periodus diem illum fatalem advexit. Erit enim qui illic nobis amoenum extruet
            domicilium, vel templum potius, quo vix alibi magnificentius ac sanctius.</p>
        </sp>
        <sp>
          <speaker>Al.</speaker>
          <p>Non est fas scire quisnam tantum decus invecturus sit nostrae ditioni?</p>
        </sp>
        <sp>
          <speaker>Mu.</speaker>
          <p>Tibi fas est, nostrorum sacrorum mystae. Non dubium est, quin tibi notum sit toto orbe
            celebre Buslidianorum nomen.</p>
        </sp>
        <sp>
          <speaker>Al.</speaker>
          <p>Heroicum genus nominasti, et ornandis summorum principum aulis natum. Quis enim non
            veneratur magnum illum Franciscum Buslidium Besontinae ecclesiae praesulem, qui unus non
            unum Nestorem praestitit Philippo maximi Maximiliani filio, Caroli, qui maior futurus
            est, patri?</p>
        </sp>
        <sp>
          <speaker>Mu.</speaker>
          <p>O felices nos, nisi fata virum ilium terris invidissent! Quantus erat ille Maecenas
            honestorum studiorum, quam candidus fautor ingeniorum! Sed reliquit fratres duos,
            Aegidium, admirabili iudicio prudentiaque virum, et Hieronymum.</p>
        </sp>
        <sp>
          <speaker>Al.</speaker>
          <p>Hieronymum novimus, omni literarum genere perpolitum, omni virtutum genere
          decoratum.</p>
        </sp>
        <sp>
          <speaker>Mu.</speaker>
          <p>Nec eum fata longaevum esse patientur, tametsi nemo dignior est immortalitate.</p>
        </sp>
        <sp>
          <speaker>Al.</speaker>
          <p>Unde ista nostis?</p>
        </sp>
        <sp>
          <speaker>Mu.</speaker>
          <p>Apollo nobis denarravit.</p>
        </sp>
        <sp>
          <speaker>Al.</speaker>
          <p>Quaenam est ista fatorum invidia, ut optima quaeque protinus subducant?</p>
        </sp>
        <sp>
          <speaker>Mu.</speaker>
          <p>Id quidem non est huius temporis philosophari: sed Hieronymus heic summa cum laude
            moriens, universas opes suas destinabit instituendo Lovanii collegio, in quo gratis et
            publicitus tres linguas eruditissimi viri profitebuntur. Ea res magnum ornamentum
            adiunget et studiis et Caroli gloriae. Tum non illibenter versabimur Lovanii.</p>
        </sp>
        <sp>
          <speaker>Al.</speaker>
          <p>Quo nunc igitur est iter?</p>
        </sp>
        <sp>
          <speaker>Mu.</speaker>
          <p>Antverpiam.</p>
        </sp>
        <sp>
          <speaker>Al.</speaker>
          <p>Musae et Gratiae ad mercatum?</p>
        </sp>
        <sp>
          <speaker>Mu.</speaker>
          <p>Nequaquam; imo ad nuptias.</p>
        </sp>
        <sp>
          <speaker>Al.</speaker>
          <p>Quid virginibus cum nuptiis?</p>
        </sp>
        <sp>
          <speaker>Mu.</speaker>
          <p>Ad tales nuptias non est indecorum ire virgines.</p>
        </sp>
        <sp>
          <speaker>Al.</speaker>
          <p>Quas igitur nuptias narras?</p>
        </sp>
        <sp>
          <speaker>Mu.</speaker>
          <p>Sanctas, puras, castas, ad quas non puderet ipsam adire Palladem; et arbitror
            adfuturam.</p>
        </sp>
        <sp>
          <speaker>Al.</speaker>
          <p>Non est fas scire sponsi nomen et sponsae?</p>
        </sp>
        <sp>
          <speaker>Mu.</speaker>
          <p>Arbitror tibi non ignotum esse candidissimum illum iuvenem, et omnibus politioris
            literaturae deliciis expolitissimum, Petrum Aegidium.</p>
        </sp>
        <sp>
          <speaker>Al.</speaker>
          <p>Gemmam nominasti, non hominem.</p>
        </sp>
        <sp>
          <speaker>Mu.</speaker>
          <p>Ei nubet Cornelia, virguncula vel ipso digna Apolline.</p>
        </sp>
        <sp>
          <speaker>Al.</speaker>
          <p>Ille quidem vestri cultor eximius a teneris annis fuit.</p>
        </sp>
        <sp>
          <speaker>Mu.</speaker>
          <p>Huic igitur canemus epithalamium.</p>
        </sp>
        <sp>
          <speaker>Al.</speaker>
          <p>Et saltabunt Gratiae?</p>
        </sp>
        <sp>
          <speaker>Mu.</speaker>
          <p>Non modo saltabunt, verum etiam duo candidissima pectora indissolubilibus mutuae
            benevolentiae nodis copulabunt, ut nihil unquam inter illos possit incidere vel irae vel
            taedii. Illa perpetuum nihil audiet, nisi, Mea lux: ille vicissim nihil, nisi, Anime mi.
            Atque huic iucunditati ne senectus quidem quidquam detrahet, imo potius adiunget
            aliquid.</p>
        </sp>
        <sp>
          <speaker>Al.</speaker>
          <p>Demirarer, si, qui sic vivunt, possint senescere.</p>
        </sp>
        <sp>
          <speaker>Mu.</speaker>
          <p>Recte mones: nam maturitas erit potius, quam senectus.</p>
        </sp>
        <sp>
          <speaker>Al.</speaker>
          <p>Atqui novi permultos, quibus intra menses treis istae verborum blanditiae longe in
            diversum versae sunt, et in convivio pro lepidis iocis volitabant disci et quadrulae.
            Maritus pro Anime mi, audiebat, Fungus, lagena, spongia: uxor, Scropha, Acco,
          vomica.</p>
        </sp>
        <sp>
          <speaker>Mu.</speaker>
          <p>Vera praedicas: sed istiusmodi nuptiae Gratiis iratis coierant; heic perpetuo morum
            iucunditas alet mutuam benevolentiam.</p>
        </sp>
        <sp>
          <speaker>Al.</speaker>
          <p>Narras tu quidem raram matrimonii felicitatem.</p>
        </sp>
        <sp>
          <speaker>Mu.</speaker>
          <p>Tam raras virtutes rara decet felicitas.</p>
        </sp>
        <sp>
          <speaker>Al.</speaker>
          <p>Quid? coibunt nuptiae absque Iunone et Venere?</p>
        </sp>
        <sp>
          <speaker>Mu.</speaker>
          <p>Iuno quidem non aderit, rixosa Dea, et cui raro bene convenit cum suo Iove. Ne Venus
            quidem illa terrestris et ebriosa, verum altera illa coelestis, quae conciliat formas
            animorum.</p>
        </sp>
        <sp>
          <speaker>Al.</speaker>
          <p>Proinde sterile matrimonium mihi narras.</p>
        </sp>
        <sp>
          <speaker>Mu.</speaker>
          <p>Nequaquam; imo felicissime foecundum.</p>
        </sp>
        <sp>
          <speaker>Al.</speaker>
          <p>Quid illa coelestis gignit, nisi animos?</p>
        </sp>
        <sp>
          <speaker>Mu.</speaker>
          <p>Imo addit et corpora, sed ipsis animis morigera, perinde quasi gemmeo myrothecio indas
            opobalsamum.</p>
        </sp>
        <sp>
          <speaker>Al.</speaker>
          <p>Ubinam est ea?</p>
        </sp>
        <sp>
          <speaker>Mu.</speaker>
          <p>En tibi procul adventat.</p>
        </sp>
        <sp>
          <speaker>Al.</speaker>
          <p>Video: Deum immortalem, qui fulgor, quae formae maiestas! ad hanc quidem altera Venus
            invenusta est.</p>
        </sp>
        <sp>
          <speaker>Mu.</speaker>
          <p>Vides quam modesti Cupidines, nequaquam caeci, quemadmodum illi, quibus altera dementat
            animos mortalium, sed oculatissimi: nec habent insanas faces, sed ignes placidissimos;
            nec habent plumbeas cuspides, quibus immittunt odium amantis, ac miseros animos amore
            non mutuo discruciant.</p>
        </sp>
        <sp>
          <speaker>Al.</speaker>
          <p>Plane matrem referunt. O felicem illam domum, et superis egregie caram.?Ceterum licetne
            audire epithalamium carmen, quod illi destinastis?</p>
        </sp>
        <sp>
          <speaker>Mu.</speaker>
          <p>Imo rogamus, ut libeat audire.</p>
        </sp>
        <sp>
          <speaker>CLIO</speaker>
          <lg>
            <l>Candida laurigero nubit Cornelia Petro;</l>
            <l>Auspiciis adsint numina dextra bonis.</l>
          </lg>
        </sp>
        <sp>
          <speaker>MELPOMENE</speaker>
          <lg>
            <l>Contingat illis turturum concordia,</l>
            <l>Corniculae vivacitas.</l>
          </lg>
        </sp>
        <sp>
          <speaker>THALIA</speaker>
          <lg>
            <l>Ille caritate Gracchum Tiberium praecesserit,</l>
            <l>Qui suae vitam anteposuit coniugis Corneliae.</l>
          </lg>
        </sp>
        <sp>
          <speaker>EUTERPE</speaker>
          <lg>
            <l>Illa caritate superet coniugem Admeti ducis,</l>
            <l>Quae volens mortem mariti morte mutavit sua.</l>
          </lg>
        </sp>
        <sp>
          <speaker>TERPSICHORE</speaker>
          <lg>
            <l>Ille non flagret leviore flamma,</l>
            <l>Attamen fato meliore, quam olim</l>
            <l>Plautius, raptae sociae gravatus</l>
            <l>Esse superstes.</l>
          </lg>
        </sp>
        <sp>
          <speaker>ERATO</speaker>
          <lg>
            <l>Illa non flagret leviore flamma,</l>
            <l>Attamen longe meliore fato,</l>
            <l>Casta quam sanctum deamavit olim</l>
            <l>Porcia Brutum.</l>
          </lg>
        </sp>
        <sp>
          <speaker>CALLIOPE</speaker>
          <lg>
            <l>Sponsum moribus undiquaque sanctis</l>
            <l>Nec Nasica probatus antecellat.</l>
          </lg>
        </sp>
        <sp>
          <speaker>URANIA</speaker>
          <lg>
            <l>Uxor moribus undiquaque castis</l>
            <l>Vincat Sulpitiam Paterculanam.</l>
          </lg>
        </sp>
        <sp>
          <speaker>POLYHYMNIA</speaker>
          <lg>
            <l>Laudetur simili prole puerpera,</l>
            <l>Accrescat domui res simul et decus;</l>
            <l>Sed livore vacet, si fieri potest</l>
            <l>Factis egregiis debita gloria.</l>
          </lg>
        </sp>
        <sp>
          <speaker>Al.</speaker>
          <p>Prorsus inviderem illi Petro Aegidio, nisi tantus esset hominis candor, ut ipse nemini
            possit invidere.</p>
        </sp>
        <sp>
          <speaker>Mu.</speaker>
          <p>Sed iam tempus est, ut coeptum carpamus iter.</p>
        </sp>
        <sp>
          <speaker>Al.</speaker>
          <p>Numquid est quod interim velitis renuntiari Lovanium?</p>
        </sp>
        <sp>
          <speaker>Mu.</speaker>
          <p>Ut nostro nomine salutes amicos omnes candidos ac nostri studiosos, sed prae ceteris
            vetustissimum nostri chori cultorem, Ioannem Paludanum, Iodocum Gaverium, Martinum
            Dorpium, et Ioannem Borsalum.</p>
        </sp>
        <sp>
          <speaker>Al.</speaker>
          <p>Id quidem fiet diligenter. Quid ceteris?</p>
        </sp>
        <sp>
          <speaker>Mu.</speaker>
          <p>Dicam in aurem.</p>
        </sp>
        <sp>
          <speaker>Al.</speaker>
          <p>Res est non magni sumptus: itaque fiet quamprimum.</p>
        </sp>
      </div>
      <div
        n="33"
        type="colloquium">
        <head>Exorcismus sive spectrum</head>
        <p>Personae</p>
        <castList>
          <castItem>Thomas</castItem>
          <castItem>Anselmus</castItem>
        </castList>
        <sp>
          <speaker>Th.</speaker>
          <p>Quid est bonae rei, quod tecum rides tam suaviter, quasi thesaurum nactus sis?</p>
        </sp>
        <sp>
          <speaker>An.</speaker>
          <p>Non procul aberrat a scopo tua divinatio.</p>
        </sp>
        <sp>
          <speaker>Th.</speaker>
          <p>At non imparties sodali quidquid istuc est boni?</p>
        </sp>
        <sp>
          <speaker>An.</speaker>
          <p>Imo iamdudum optabam mihi dari quempiam, in cuius sinum effunderem hoc meum
          gaudium.</p>
        </sp>
        <sp>
          <speaker>Th.</speaker>
          <p>Age igitur, imparti.</p>
        </sp>
        <sp>
          <speaker>An.</speaker>
          <p>Audivi modo fabulam lepidissimam, quam iures esse comicum figmentum, nisi mihi locus,
            personae, totaque res esset tam nota, quam tu notus es mihi.</p>
        </sp>
        <sp>
          <speaker>Th.</speaker>
          <p>Audire gestio.</p>
        </sp>
        <sp>
          <speaker>An.</speaker>
          <p>Nostine Polum Fauni generum?</p>
        </sp>
        <sp>
          <speaker>Th.</speaker>
          <p>Maxime.</p>
        </sp>
        <sp>
          <speaker>An.</speaker>
          <p>Is est et auctor, et actor huius fabulae.</p>
        </sp>
        <sp>
          <speaker>Th.</speaker>
          <p>Facile crediderim. Nam ille vel absque persona possit quamvis agere fabulam.</p>
        </sp>
        <sp>
          <speaker>An.</speaker>
          <p>Sic est. Nosti, opinor, et praedium, quod habet non ita procul a Londino?</p>
        </sp>
        <sp>
          <speaker>Th.</speaker>
          <p>Phy! Non semel illic compotavimus.</p>
        </sp>
        <sp>
          <speaker>An.</speaker>
          <p>Agnoscis igitur viam utrinque arboribus pari digestis intervallis septam.</p>
        </sp>
        <sp>
          <speaker>Th.</speaker>
          <p>Ad laevam aedium partem, altero fere balistae iactu.</p>
        </sp>
        <sp>
          <speaker>An.</speaker>
          <p>Tenes. Alterum viae latus habet alveum siccum, dumis ac vepribus obsitum: e ponticulo
            iter est in apertam planitiem.</p>
        </sp>
        <sp>
          <speaker>Th.</speaker>
          <p>Memini.</p>
        </sp>
        <sp>
          <speaker>An.</speaker>
          <p>Iam pridem vagabatur rumor ac fabula per eius loci rusticos, iuxta ponticulum hunc
            observari spectrum quoddam, cuius subinde exaudirentur miserandi eiulatus:
            suspicabantur, animam esse cuiuspiam, quae diris cruciatibus torqueretur.</p>
        </sp>
        <sp>
          <speaker>Th.</speaker>
          <p>Quis auctor erat istius rumoris?</p>
        </sp>
        <sp>
          <speaker>An.</speaker>
          <p>Quis nisi Polus? Hoc prooemium praestruxerat suae fabulae.</p>
        </sp>
        <sp>
          <speaker>Th.</speaker>
          <p>Quid isti venit in mentem, ut ista configeret?</p>
        </sp>
        <sp>
          <speaker>An.</speaker>
          <p>Nescio; nisi quia sic est hominis ingenium: gaudet huiusmodi commentis ludere
            stultitiam populi. Dicam quid nuper designarit huius generis. Simul equitabamus aliquam
            multi Richemondam; inter quos erant, quos tu diceres cordatos homines. Coelum erat mire
            serenum, nec ulla usquam nubecula suffuscatum. Ibi Polus, intentis in coelum oculis,
            signavit totam faciem ac scapulas imagine crucis, et vultu ad stuporem composito, ita
              secum:<emph>Deum immortalem! quid ego video?</emph>Rogantibus, qui proxime equitabant,
            quid videret, rursus obsignans se maiore cruce:<emph>Avertat</emph>,
              inquit,<emph>clementissimus Deus hoc ostentum</emph>. Cum instarent aviditate
            cognoscendi, ille defixis in coelum oculis, ac digito commonstrans coeli
              locum,<emph>Nonne,</emph>inquit,<emph>videtis illic immanem draconem, igneis armatum
              cornibus, cauda in circulum retorta</emph>? Cum negarent se videre, atque ille
            iussisset, oculos intenderent, ac locum subinde commonstraret, tandem unus quispiam, ne
            videretur parum oculatus, affirmavit, se quoque videre. Hunc imitatus est unus item
            atque alter: pudebat enim non videre quod tam esset perspicuum. Quid multis? Intra
            triduum rumor hic totam Angliam pervaserat, tale portentum apparuisse. Mirum autem,
            quantum fama popularis addidit fabulae. Nec deerant qui, quid sibi vellet ostentum,
            interpretarentur serio. Horum stultitia ille, qui commentus fuerat argumentum, magna cum
            voluptate fruebatur.</p>
        </sp>
        <sp>
          <speaker>Th.</speaker>
          <p>Agnosco hominis ingenium. Sed redi ad spectrum.</p>
        </sp>
        <sp>
          <speaker>An.</speaker>
          <p>Interea commodum divertit ad Polum Faunus, quidam sacerdos, ex eorum genere, quibus non
            satis est appellari Latine regulares, nisi Graece cognomen idem accinatur, parochus vici
            illic alicunde vicini. Is sibi non vulgariter videbatur sapere, praesertim in rebus
            sacris.</p>
        </sp>
        <sp>
          <speaker>Th.</speaker>
          <p>Intelligo, repertus est actor fabulae.</p>
        </sp>
        <sp>
          <speaker>An.</speaker>
          <p>Super coenam ortus est sermo de rumore spectri. Cum Polus sentiret, Fauno rumorem hunc
            non solum auditum esse, verum etiam creditum, coepit hominem obtestari, vir doctus ac
            pius succurreret animulae tam dira patienti, et<emph>Si quid dubitas</emph>,
              inquit,<emph>explora rem, obambula ad decimam iuxta ponticulum illum, et audies
              miserum eiulatum: adiunge tibi quem voles comites; ita et tutior audies, et
            certius</emph>.</p>
        </sp>
        <sp>
          <speaker>Th.</speaker>
          <p>Quid deinde?</p>
        </sp>
        <sp>
          <speaker>An.</speaker>
          <p>Coena peracta, Polus ex more abit venatum, aut aucupatum. Faunus obambulans, cum iam
            tenebrae sustulissent certum de rebus iudicium, tandem audit miserandos gemitus: hos
            Polus artifex mire effingebat, abditus illic in vepreto, adhibita ad id olla fictili:
            quo vox e cavo reddita lugubrius quiddam sonaret.</p>
        </sp>
        <sp>
          <speaker>Th.</speaker>
          <p>Haec fabula, ut video, vincit phasma Menandri.</p>
        </sp>
        <sp>
          <speaker>An.</speaker>
          <p>Magis istuc dices, si totam audieris. Faunus domum se recepit, narrare cupiens, quid
            audisset. Polus alia via compendiaria iam anteverterat. Ibi Faunus narrat Polo, quod
            erat actum, et aliquid etiam affingit, quo res esset admirabilior.</p>
        </sp>
        <sp>
          <speaker>Th.</speaker>
          <p>Poterat interim Polus tenere risum?</p>
        </sp>
        <sp>
          <speaker>An.</speaker>
          <p>Illene? Vultum habet in manu. Dixisses rem serio agi. Tandem Faunus, vehementer
            obtestante Polo, suscepit negotium exorcismi, ac totam eam noctem agit insomnem, dum
            dispicit, quibus modis rem aggrederetur tuto: nam sibi quoque misere metuebat. Primum
            itaque congesti sunt exorcismi efficacissimi, et additi novi nonnulli per viscera beatae
            Mariae, per ossa beatae Werenfridae. Deinde delectus est locus in planitie vicina
            vepreto, unde vox exaudiebatur: circumductus est circulus satis amplus, qui crebras
            haberet cruces, variasque notulas. Haec omnia peragebantur verbis conceptis. Adhibitum
            est vas ingens, plenum aquae consecratae. Addita est in collum sacra stola, quam vocant,
            unde pendebat initium Evangelii secundum Ioannem. In loculis habebat cerulam, a Romano
            Pontifice quotannis consecrari solitam, quae vulgo dicitur Agnus Dei. His armis olim se
            muniebant adversus noxios daemones, prius quam illis Francisci cuculla coepit esse
            formidabilis. Haec omnia procurata sunt, ne, si spiritus malus esset, impetum faceret in
            exorcistam. Nec tamen ausus est se solum huic circulo committere: sed decretum est,
            adhibendum esse sacerdotem alterum. Ibi Polus metuens, ne, si nasutior adiunctus
            fuisset, proderetur fabulae mysterium, adiungit parochum quendam ex vicina, cui rem
            totam aperit: sic enim postulabat actio fabulae; et erat is qui a tali ludo non
            abhorreret. Postridie rebus omnibus rite praeparatis, sub horam decimam Faunus cum
            parocho circulum ingreditur. Polus, qui praecesserat, e vepreto gemit miserabiliter.
            Faunus auspicatur exorcismum. Interim Polus clam per tenebras subducit se in villam
            proximam. Illinc adducit aliam personam fabulae: nec enim poterat nisi per multos
          agi.</p>
        </sp>
        <sp>
          <speaker>Th.</speaker>
          <p>Quid faciunt?</p>
        </sp>
        <sp>
          <speaker>An.</speaker>
          <p>Conscendunt equos nigros, ignem occultum secum ferunt. Ubi non procul abessent a
            circulo, ignem ostentant, quo metu Faunum abigerent e circulo.</p>
        </sp>
        <sp>
          <speaker>Th.</speaker>
          <p>Quantum operae sumpsit Polus ille, ut falleret!</p>
        </sp>
        <sp>
          <speaker>An.</speaker>
          <p>Sic est homo. Verum ea res propemodum pessime cesserat illis.</p>
        </sp>
        <sp>
          <speaker>Th.</speaker>
          <p>Qui sic?</p>
        </sp>
        <sp>
          <speaker>An.</speaker>
          <p>Nam equi subito prolato igne consternati, parum abfuit, quin et se praecipitarent, et
            sessores. Habes primum actum fabulae. Ubi reditum est in colloquium, Polus velut ignarus
            omnium, rogat, quid esset actum. Ibi Faunus narrat, sibi conspectos duos teterrimos
            cacodaemones, in nigris equis oculis igneis, ac naribus spirantes ignem, qui tentassent
            ingredi circulum, verum efficacibus verbis abactos in malam rem. His rebus cum
            accrevisset animum Fauno, postero die summo cum apparatu rediit in circulum: cumque diu
            multis obtestationibus provocasset spectrum, Polus rursum cum collega suo procul
            ostendit sese ex equis atris horrendo fremitu, quasi cuperent irrumpere in circulum.</p>
        </sp>
        <sp>
          <speaker>Th.</speaker>
          <p>Nihil habebant ignis?</p>
        </sp>
        <sp>
          <speaker>An.</speaker>
          <p>Nihil; nam id male cesserat. Sed audi aliud commentum. Ducebant longum funem: eo
            leviter per humum tracto, dum hinc atque hinc uterque se proripit, velut abacti
            exorcismis Fauni, sacerdotem utrumque, una cum vase quod habebant aquae sacrae plenum,
            provolvunt in terram.</p>
        </sp>
        <sp>
          <speaker>Th.</speaker>
          <p>Hoc praemii tulit pro sua actione parochus?</p>
        </sp>
        <sp>
          <speaker>An.</speaker>
          <p>Tulit: et tamen maluit hoc perpeti, quam deserere coeptam fabulam. His ita gestis, ubi
            reditum est ad colloquium, depraedicat apud Polum Faunus, quanto fuisset in periculo, et
            quam fortiter utrumque cacodaemonem suis verbis profligasset: iamque certam conceperat
            fiduciam, nullum esse tam noxium aut impudentem daemonem, qui posset in circulum
            irrumpere.</p>
        </sp>
        <sp>
          <speaker>Th.</speaker>
          <p>Faunus ille non multum abest a fatuo.</p>
        </sp>
        <sp>
          <speaker>An.</speaker>
          <p>Nihil adhuc audisti. Hucusque progressa fabula, commodum supervenit Poli gener: nam
            eius filiam duxerat natu maximam: iuvenis, ut scis, ingenio mire festivo.</p>
        </sp>
        <sp>
          <speaker>Th.</speaker>
          <p>Scio: nec abhorrens ab huiusmodi iocis.</p>
        </sp>
        <sp>
          <speaker>An.</speaker>
          <p>Abhorrens? Nullum ille vadimonium non desereret, si talis vel spectanda, vel agenda
            esset fabula. Huic socer rem omnem denarrat, atque illi delegat partes, ut animam agat.
            Sumit ornatum, ac lubens; convolvit se linteo, quemadmodum apud nos solent funera: habet
            prunam vivam in testa, quae per linteum reddebat speciem incendii. Sub noctem itum est
            ad locum, ubi haec agebatur fabula. Audiuntur miri gemitus. Faunus expedit exorcismos
            omnes. Tandem procul inter vepretum ostendit sese anima, subinde ostentans ignem, ac
            misere suspirans. Hanc cum Faunus obtestaretur, ut eloqueretur quisnam esset, subito
            prosiliit e vepreto Polus ornatu cacodaemonis, fictoque fremitu:<emph>Nihil</emph>,
              inquit,<emph>tibi iuris est in hanc animam: mea est</emph>; ac subinde procurrit usque
            ad oram circuli, velut impetum facturus in exorcistam; moxque velut submotus verbis
            exorcismi, et vi aquae sacrae, quam illi multa aspersit, retrocessit. Tandem abacto
            paedagogo daemone, nascitur dialogismus Fauni cum anima. Percunctanti et obtestanti,
            respondit se esse animam Hominis christiani. Rogata, quo nomine vocaretur,
              respondit:<emph>Faunus</emph>.<emph>Faunus</emph>, inquit,<emph>idem mihi nomen
            est</emph>. Iamque ex communi nomine res coepit illi magis esse cordi, ut Faunus Faunum
            liberaret. Cum Faunus multa percunctaretur, ne diutina confabulatio proderet fucum,
            subducebat sese anima, negans sibi fas esse diutius colloqui, quod tempus urgeret, quo
            cogeretur abire, quo liberet daemoni; pollicita tamen est, sese postridie redituram,
            hora qua fas esset. Rursus convenitur in aedibus Poli, qui choragus erat fabulae. Ibi
            denarrat exorcista, quid esset gestum, nonnulla etiam admentiens, quae sibi tamen
            persuadebat esse vera. Adeo favebat negotio, quod agebatur. Iam hoc compertum erat,
            scilicet, animam esse Christianam, quae sub inclementissimo daemone diris cruciatibus
            vexaretur. Huc omnis conatus intenditur. Verum in exorcismo proximo ridiculum quiddam
            accidit.</p>
        </sp>
        <sp>
          <speaker>Th.</speaker>
          <p>Obsecro quidnam?</p>
        </sp>
        <sp>
          <speaker>An.</speaker>
          <p>Cum Faunus evocasset animam, Polus, qui daemonem agebat, prorsus sic assiliit, quasi
            intra circulum irrupturus, cumque contra Faunus pugnaret exorcismis, multamque vim aquae
            aspergeret, tandem exclamat daemon, se ne pili quidam facere ista
            omnia:<emph>Rem</emph>, inquit<emph>, habuisti cum puella; mei iuris est</emph>. Id cum
            Polus ioco diceret, tamen forte fortuna verum dixisse visus est: nam exorcista hoc dicto
            tactus, ilico recepit se in centrum circuli, et nescio quid immussavit in aurem parocho.
            Id Polus sentiens, recepit sese, ne quid audiret, quod audire fas non esset.</p>
        </sp>
        <sp>
          <speaker>Th.</speaker>
          <p>Sane polus religiosum ac verecundum agebat daemonem.</p>
        </sp>
        <sp>
          <speaker>An.</speaker>
          <p>Sic est, reprehendi poterat actio, quod parum meminisse decori. Exaudivit tamen parochi
            vocem indicentis satisfactionem.</p>
        </sp>
        <sp>
          <speaker>Th.</speaker>
          <p>Quam?</p>
        </sp>
        <sp>
          <speaker>An.</speaker>
          <p>Ut ter diceret praecationem dominicam: ex hoc coniiciebat, illum ter habuisse rem eadem
            nocte.</p>
        </sp>
        <sp>
          <speaker>Th.</speaker>
          <p>Hoc sane regularis ille praeter regulam.</p>
        </sp>
        <sp>
          <speaker>An.</speaker>
          <p>Homines sunt et lapsus erat humanus.</p>
        </sp>
        <sp>
          <speaker>Th.</speaker>
          <p>Perge: quid deinde factum.</p>
        </sp>
        <sp>
          <speaker>An.</speaker>
          <p>Iam Faunus ferocior redit ad oram circuli, et vitro provocat daemonem. At ille iam
            timidior refugiebat.<emph>Fefellisti me</emph>, inquiens:<emph>si sapuissem, non
              monuissem te</emph>. Persuasum est hoc multis, quae semel sacerdoti confessus sis,
            prorsus abolita esse e memoria daemonis, ne possit opprobrare.</p>
        </sp>
        <sp>
          <speaker>Th.</speaker>
          <p>Iocum plane ridiculum narras.</p>
        </sp>
        <sp>
          <speaker>An.</speaker>
          <p>Sed, ut aliquando finiam fabulam, diebus aliquot hunc in modum colloquium habitum est
            cum anima. Summa huc evasit. Roganti exorcistae, num qua via posset a cruciatu liberari,
            respondit ille, posse, si pecunia, quam reliquisset fraude partam, restitueretur. Ibi
              Faunus,<emph>Quid</emph>, inquit,<emph>si per bonos viros dispensaretur in pios
            usus</emph>? Respondit, et hoc profuturum. Heic exhilaratus exorcista, summa diligentia
            percunctatus est, quanta esset summa. Illa dixit,<emph>ingentem</emph>; quod illi erat
            bonum atque commodum. Indicavit et locum, sed procul dissitum, ubi thesaurus heic
            defossus esset. Praescripsit in quos usus vellet impendi.</p>
        </sp>
        <sp>
          <speaker>Th.</speaker>
          <p>In quos?</p>
        </sp>
        <sp>
          <speaker>An.</speaker>
          <p>Ut tres susciperent peregrinationem, quorum unus adiret limina Petri, alter iret
            salutaturum Iacobum Compostellanum, tertius oscularetur pectinem Iesu, qui est Treveris.
            Deinde per aliquot monasteria magna vis psalteriorum, ac missarum perageretur. Quod
            superesset, ipse pro suo arbitratu dispensaret. Iam totus erat in thesauro Fauni animus;
            illum toto pectore devorat.</p>
        </sp>
        <sp>
          <speaker>Th.</speaker>
          <p>Vulgaris morbus est, quanquam hoc nomine peculiariter male audiunt sacerdotes.</p>
        </sp>
        <sp>
          <speaker>An.</speaker>
          <p>Ubi nihil esset omissum, quod ad pecuniae negotium pertineret, exorcista submonitus a
            Polo, coepit animam de curiosis artibus percunctari, de alcumistica, deque magia. Et ad
            haec anima quaedam respondit pro tempore, ceterum pollicita, se plura indicaturam, simul
            atque illius opera liberata fuisset a paedagogo daemone. Sit hic, si videtur, tertius
            fabulae actus. In quarto Faunus coepit ubique serio praedicare rem prodigiosam, nihil
            aliud crepare in colloquiis, in conviviis; polliceri monasteriis magnifica quaedam: et
            omnino nihil iam humile loquebatur. Adiit locum, reperit signa, non ausus tamen est
            effodere thesaurum, quod anima iniecisset scrupulum, ingenti periculo facturum, si
            prius, quam essent peractae missae, thesaurus attingeretur. Iam multis nasutioribus
            subolebat fucus. Cum tamen ille nusquam non depraedicaret suam stultitiam, clam
            admonitus est ab amicis, praesertim ab Abbate suo, ne qui hactenus habitus esset vir
            prudens, nunc diversam de se speciem daret omnibus. Ille tamen nullius oratione potuit
            commoveri, quo minus crederet, rem esse seriam, adeoque penitus haec imaginatio
            occupavit animum hominis, ut praeter spectra et malos genios nihil loqueretur. Abierat
            mentis habitus in ipsam faciem, quae sic pallebat, sic erat extenuata, sic deiecta, ut
            larvam esse diceres, non hominem. Quid multis? minimum aberat a vera dementia, ni celeri
            remedio succursum fuisset.</p>
        </sp>
        <sp>
          <speaker>Th.</speaker>
          <p>Nimirum hic erit extremus actus fabulae.</p>
        </sp>
        <sp>
          <speaker>An.</speaker>
          <p>Eum tibi reddam. Polus et huius gener huiusmodi technam commenti sunt. Effinxerunt
            epistulam raris literis descriptam, idque non in chartis vulgaribus, sed in his, in
            quibus artifices reponunt bracteas auri, subrubentibus, ut scis, luto. Epistolae
            sententia haec erat:<emph>Faunus dudum captivus, nunc liber, Fauno liberatori suo optimo
              salutem aeternam. Non est, mi Faune, cur te diutius in hoc negotio maceres; respexit
              deus animi tui piam voluntatem, et illius merito me liberavit a suppliciis: ego nunc
              feliciter ago inter angelos. Te manet locus apud divum augustinum, qui proximus est
              apostolorum choro. Ubi veneris ad nos, agam tibi gratias coram. Interim cura ut vivas
              suaviter. Datum e coelo empyreo, Idibus Septembribus, anno millesimo quadringentesimo
              nonagesimo octavo, sub sigillo annuli mei</emph>. Haec epistola clam posita est in
            altari, ubi facturus erat rem divinam Faunus. Ea peracta subornatus est, qui eum
            submoneret de re, quasi casu deprehensa. Nunc eam circumfert epistolam, et ostentat ceu
            rem sacram: nihilque credit certius, quam eam e coelo perlatam ab angelo.</p>
        </sp>
        <sp>
          <speaker>Th.</speaker>
          <p>Istud non est liberasse hominem insania, sed mutasse insaniae genus.</p>
        </sp>
        <sp>
          <speaker>An.</speaker>
          <p>Sic est profecto, nisi quod nunc insanit suavius.</p>
        </sp>
        <sp>
          <speaker>Th.</speaker>
          <p>Antehac non soleo multum tribuere fabulis, quae vulgo feruntur de spectris; sed posthac
            multo minus tribuam: suspicor enim ab hominibus credulis, et Fauni similibus, multa pro
            veris prodita literis, quae simili artificio sunt adsimulata.</p>
        </sp>
        <sp>
          <speaker>An.</speaker>
          <p>Ego pleraque huius generis esse credo.</p>
        </sp>
      </div>
      <div
        n="34"
        type="colloquium">
        <head>Alcumistica</head>
        <p>Personae</p>
        <castList>
          <castItem>Philecous</castItem>
          <castItem>Lalus</castItem>
        </castList>
        <sp>
          <speaker>Ph.</speaker>
          <p>Quid est novae rei, quod sic Lalus apud sese ridet, ac pene in cachinnos solvitur,
            subinde signans se cruce? Interpellabo felicitatem hominis. Salve multum, amicissime
            Lale. Videre mihi admodum felix.</p>
        </sp>
        <sp>
          <speaker>La.</speaker>
          <p>Atqui felicior ero, si te impartiam hoc gaudio.</p>
        </sp>
        <sp>
          <speaker>Ph.</speaker>
          <p>Fac igitur quam primum me bees.</p>
        </sp>
        <sp>
          <speaker>La.</speaker>
          <p>Nosti Balbinum?</p>
        </sp>
        <sp>
          <speaker>Ph.</speaker>
          <p>Senem illum eruditum, ac vitae etiam laudatae?</p>
        </sp>
        <sp>
          <speaker>La.</speaker>
          <p>Sic est, ut dicis, sed nullus est mortalium, qui sapit omnibus horis, aut qui sit
            undiquaque perfectus. Habet hoc vir ille inter multas egregias dotes naevi; iam olim
            insanit in artem, quam vocant alcumisticam.</p>
        </sp>
        <sp>
          <speaker>Ph.</speaker>
          <p>Haud tu quidem naevum narras, sed insignem morbum.</p>
        </sp>
        <sp>
          <speaker>La.</speaker>
          <p>Utcunque est, ille toties delusus ab hoc hominum genere, tamen dudum mirifice passus
            est sibi dari verba.</p>
        </sp>
        <sp>
          <speaker>Ph.</speaker>
          <p>Quo pacto?</p>
        </sp>
        <sp>
          <speaker>La.</speaker>
          <p>Adiit illum sacerdos quidam, salutavit honorifice, mox sic exorsus est:<emph>Doctissime
              Balbine, mirabere fortassis, quod ignotus sic interpellem te, quem scio nunquam non
              sanctissimis studiis occupatissimum</emph>. Annuit Balbinus, qui mos est illi; nam
            verborum est mire parcus.</p>
        </sp>
        <sp>
          <speaker>Ph.</speaker>
          <p>Prudentiae narras argumentum.</p>
        </sp>
        <sp>
          <speaker>La.</speaker>
          <p>Verum alter prudentior sic pergit:<emph>Ignosces tamen huic meae importunitati, si
              cognoris caussam, cur te adierim</emph>.<emph>Dic</emph>, inquit Balbinus,<emph>sed
              paucis, si potes</emph>.<emph>Dicam</emph>, inquit ille,<emph>quanto potero compendio.
              Scis, vir omnium doctissime, esse varia mortalium fata: ego nescio, utro in numero me
              ponam, felicium an infelicium. Etenim si meum fatum altera ex parte contemplor, videor
              mihi pulchre felix, si ex altera, nihil me infelicius</emph>. Urgente Balbino ut rem
            conferret in compendium,<emph>Finiam</emph>, inquit,<emph>doctissime Balbine. Id erit
              mihi facilius apud virum, cui totum hoc negotium sic notum est, ut nulli
            notius</emph>.</p>
        </sp>
        <sp>
          <speaker>Ph.</speaker>
          <p>Rhetorem mihi depingis, non alcumistam.</p>
        </sp>
        <sp>
          <speaker>La.</speaker>
          <p>Mox audies alcumistam.<emph>A puero mihi</emph>, inquit,<emph>contigit haec felicitas,
              ut artem omnium maxime expetendam discerem illam: inquam, totius philosophiae medullam
              alcumisticam</emph>. Ad nomen alcumistices nonnihil experrectus est Balbinus, gestu
            duntaxat: ceterum gemitu iussit ut pergeret. Tum ille:<emph>Sed o me miserum</emph>,
              inquit,<emph>qui non inciderim in eam viam, quam oportuit</emph>. Cum Balbinus
            rogasset, quasnam vias diceret,<emph>Scis</emph>, inquit,<emph>optime (quid enim te
              fugit, Balbine, virum undiquaque doctissimum?) duplicem esse huius artis viam:
              alteram, quae dicitur longatio, alteram, quae dicitur curtatio. At mihi malo quodam
              fato accidit in longationem incidere</emph>. Balbino sciscitante, quod esset discrimen
              viarum:<emph>Impudentem me</emph>, inquit,<emph>qui haec apud te loquar, cui sciam
              haec omnia sic esse nota, ut nulli notiora. Itaque supplex huc ad te accurri, ut
              misertus nostri, digneris impartire nobis viam illam felicissimam curtationis. Quo
              peritior es huius artis, hoc potes minore negotio communicare nobis. Noli tantum Dei
              donum celare fratrem dolore periturum. Ita te Iesus Christus semper maioribus
              locupletet dotibus</emph>. Cum hic non faceret obtestandi finem, Balbinus fateri
            coactus est, se prorsus ignorare, quid esset longatio aut curtatio: iubet exponat ipse
            vim harum vocum. Tum ille:<emph>Quanquam</emph>, inquit,<emph>scio, me loqui peritiori,
              tamen, quando ita iubes, faciam. Qui totam aetatem in hac arte divina contriverunt,
              duabus rationibus vertunt rerum species: altera, quae brevior est, sed plusculum habet
              periculi; altera, quae longior est, sed eadem tutior. Ego mihi videor infelix, qui
              hactenus sudarim in ea via, quae meo animo non arridet; neque quenquam nancisci potui,
              qui alteram, cuius amore depereo, vellet indicare. Tandem Deus immisit in mentem, ut
              te adirem, virum non minus pium quam doctum. Doctrina tibi praestat, ut facile possis
              dare quod peto: pietas commovebit, ut velis opitulari fratri, cuius salus tibi in manu
              est</emph>. Ne longum faciam, cum huiusmodi sermonibus veterator ille amovisset a se
            suspicionem fuci, fidemque fecisset, sibi viam alteram esse perspectissimam: iam pridem
            pruriebat Balbino animus. Tandem non temperans sibi,<emph>Valeat</emph>,
              inquit,<emph>illa curtatio, cuius ego ne nomen quidem unquam audivi, tantum abest ut
              teneam: dic mihi bona fide, longationem tenes exacte? Phy</emph>, inquit ille,<emph>ad
              unguem; sed displicet longitudo</emph>. Cum Balbinus rogasset, quantum temporis
              requiretur:<emph>Nimium</emph>, inquit,<emph>totus pene annus; sed interim tutissima
              est</emph>.<emph>Ne labora</emph>, inquit Balbinus,<emph>etiamsi toto biennio sit
              opus, modo fidas arti tuae</emph>. Ut rem in pauca conferam, convenit inter eos, ut
            negotium aggrederentur clam in aedibus Balbini: hac lege, ut ille suppeditaret operam,
            Balbinus sumptum, lucrum ex aequo ac bono divideretur, quanquam impostor modestus ultro
            totum lucrum, quod provenisset, Balbino deferebat; utrinque iuratum est de silentio,
            quod faciunt qui mysteriis initiantur. Iam illico numeratur pecunia, unde artifex
            mercaretur ollas, vitra carbones, reliquaque, quae ad instruendam officinam pertinent.
            Ibi noster alcumista suaviter in scorta, aleam et compotationes decoquit eam
          pecuniam.</p>
        </sp>
        <sp>
          <speaker>Ph.</speaker>
          <p>Hoc nimirum est vertere rerum species.</p>
        </sp>
        <sp>
          <speaker>La.</speaker>
          <p>Urgente Balbino, ut rem aggrederetur:<emph>An non tenes</emph>, inquit,<emph>illud:
              Dimidium facti, qui bene coepit, habet? Magnum est bene praeparare materiam</emph>.
            Tandem coepit adornari fornax. Heic rursus erat opus novo auro, velut illecebra venturi
            auri. Siquidem ut piscis non capitur absque esca, ita aurum alcumistis non provenit,
            nisi pars auri admisceatur. Interea Balbinus totus erat in supputationibus, subducebat
            enim, si unica pareret quindecim, quantum esset lucri rediturum ex unciis bis mille:
            tantum enim decreverat insumere. Cum hanc quoque pecuniam decoxisset alcumista, iamque
            mensem unum atque alterum multum operae simulasset circa folles et carbones, roganti
            Balbino, ecquid procederet negotium, primum obmutuit: urgenti tandem
              respondit,<emph>Sicut solent res praeclarae, quae semper difficiles habent
            aditus</emph>. Caussabatur, erratum in emendis carbonibus: quernos enim emerat, cum
            abiegnis esset opus, aut colurnis. Ibi perierant aurei centum: nec eo segnius reditum
            est ad aleam. Data nova pecunia, mutati carbones. Iamque maiore studio res coepta est,
            quam antea; quemadmodum in bello milites, si quid secus accidit quam vellent, virtute
            sarciunt. Cum menses iam aliquot ferbuisset officina, et exspectaretur foetus aureus, ac
            ne mica quidem auri esset in vasis (iam enim et illud omne decoxerat alcumista) inventa
            est alia caussatio, nimirum vitra, quibus usus fuerat, non fuisse temperata sicut
            oportuit. Etenim ut non ex quovis ligno Mercurius fingitur, ita non quibuslibet vitreis
            conficitur aureum. Quo plus erat impensum, hoc minus libebat desistere.</p>
        </sp>
        <sp>
          <speaker>Ph.</speaker>
          <p>Sic solent aleatores, quasi non multo satius sit hoc perdere, quam totum.</p>
        </sp>
        <sp>
          <speaker>La.</speaker>
          <p>Sic est. Deierabat alcumista, nunquam sibi sic impositum fuisse, nunc errore deprehenso
            cetera fore tutissima, et hoc dispendii magno cum foenore sarturum sese. Mutatis
            vitreis, tertia instaurata est officina. Admonebat alcumista, rem felicius successuram,
            si Virgini matri, quae, ut scis, Paraliis colitur, mitteret aliquot aureos dono, artem
            enim esse sacram, nec absque favore numinum rem prospere geri. Id consilium vehementer
            placuit balbino homini pio, ut qui nullum praetermitteret diem, quin perageret rem
            divinam. Suscepit religiosam profectionem alcumista, nimirum in proximum oppidulum,
            atque illic votivam pecuniam decoxit in ganeis. Reversus domum, nunciat, sibi summam
            esse spem, negotium ex animi sententia successurum, adeo divam virginem votis suis visam
            annuere. Ubi multo iam tempore sudatum esset, ac ne mica quidem auri nasceretur usquam,
            expostulanti Balbino respondit, sibi nihil unquam tale accidisse in vita, toties artem
            experto; nec satis posse coniectare, quid esset in causa. Quum diu divinatum esset,
            tandem illud venit in mentem Balbino, num quo die praetermisisset audire sacrum, aut
            dicere preces horarias, quas vocant: nam nihil succedere his omissis. Ibi
              impostor,<emph>Rem</emph>, inquit,<emph>acu tetigisti. Me miserum, semel atque iterum
              id admissum est per oblivionem, et nuper a prolixo convivio surgens, oblitus sum
              dicere salutationem Virginis.</emph>Tum Balbinus,<emph>Non mirum</emph>,
              inquit,<emph>si res tanta non succedit</emph>. Recipit artifex, se pro praetermissis
            sacris duobus duodecim auditurum, et pro unica salutatione decem repositurum. Cum
            alcumistam prodigum subinde defecisset pecunia, nec suppeterent petendi causae, tandem
            hanc technam commentus est: rediit domum admodum exanimatus, ac voce
              lamentabili,<emph>Perii</emph>, inquit,<emph>funditus, Balbine, perii, actum est de
              capite meo</emph>. Obstupuit Balbinus, et tanti mali causam avebat
              cognoscere.<emph>Subodorati sunt</emph>, inquit,<emph>aulici quod egimus; nec aliud
              exspecto, quam ut mox deducar in carcerem</emph>. Ad hanc vocem expalluit etiam serio
            Balbinus. Nam scis, apud nos capitale esse, si quis alcumisticam exerceat absque
            principis permissu. Pergit ille:<emph>Non</emph>, inquit,<emph>metuo mortem; utinam illa
              contingat, metuo quiddam crudelius</emph>. Roganti quid hoc esset:<emph>Rapiar</emph>,
              inquit,<emph>aliquo in turrim; illic per omnem vitam cogar his laborare, quibus non
              libet. An ulla mors est, quae non potior esse debeat, quam talis vita?</emph>Ibi res
            ventilata est consultatione. Balbinus, quoniam callebat artem Rhetoricam, pulsavit omnes
            status, si qua periculum vitari posset.<emph>Non potes</emph>, inquit,<emph>inficiari
              crimen?</emph>
            <emph>Nequaquam</emph>, ait ille.<emph>Inter regios satellites res sparsa est, et habent
              argumenta, quae dilui non possint</emph>. Ne defendi quidem factum poterat ob legem
            manifestam. Cum multis in medium adductis, nihil videretur firmi praesidii, tandem
            alcumista, cui iam opus erat praesenti pecunia:<emph>Nos</emph>, inquit,<emph>Balbine,
              lentis consiliis agimus; atqui res poscit praesens remedium. Iam arbitror adfuturos,
              qui me abiciant in malam rem</emph>. Denique cum nihil occurreret Balbino, tandem
              alcumista,<emph>Nec mihi quidquam occurrit</emph>, inquit,<emph>nec quidquam superesse
              video, nisi ut fortiter peream, nisi forte hoc placet, quod unum superest, utile magis
              quam honestum, nisi quod durum est telum necessitas. Scis, inquit, hoc hominum genus
              avidum esse pecuniae, eoque facilius corrumpi posse, ut sileant. Quamvis durum sit
              illis furciferis dare quod profundant, tamen, ut nunc res sunt, nihil video
            melius</emph>. Idem visum est Balbino, ac numeravit aureos triginta, quibus redimeret
            silentium.</p>
        </sp>
        <sp>
          <speaker>Ph.</speaker>
          <p>Miram Balbini liberalitatem mihi praedicas.</p>
        </sp>
        <sp>
          <speaker>La.</speaker>
          <p>Imo in re honesta citius dentem extudisses ab eo, quam nummum. Sic prospectum est
            alcumistae, cui nihil erat periculi, nisi quod non haberet quod daret amicae.</p>
        </sp>
        <sp>
          <speaker>Ph.</speaker>
          <p>Demiror, Balbino in tanto nihil esse nasi.</p>
        </sp>
        <sp>
          <speaker>La.</speaker>
          <p>Heic duntaxat naso caret, in ceteris nasutissimus. Rursus nova pecunia instruitur
            fornax, sed praemissa ad Virginem matrem precatiuncula, ut coeptis faveret. Iam totus
            exierat annus, dum, illo nunc hoc nunc illud caussante, luditur opera, et perit impensa.
            Interim exstitit casus quidam ridiculus.</p>
        </sp>
        <sp>
          <speaker>Ph.</speaker>
          <p>Quisnam?</p>
        </sp>
        <sp>
          <speaker>La.</speaker>
          <p>Alcumista furtivam consuetudinem habebat cum uxore cuiusdam aulici. Maritus concepta
            suspicione coepit hominem observare. Tandem cum illi nunciatum esset, sacrificum esse in
            cubiculo, praeter exspectationem rediit domum, pulsat ostium.</p>
        </sp>
        <sp>
          <speaker>Ph.</speaker>
          <p>Quid facturus homini?</p>
        </sp>
        <sp>
          <speaker>La.</speaker>
          <p>Quid? nihil suave: aut occisurus erat, aut exsecturus. Ubi maritus instans minitaretur,
            se vi effracturum ostium, ni aperiret uxor, magnopere trepidatum est, et circumspicitur
            praesentaneum aliquod consilium. Nec erat aliud, quam quod ipsa dabat res. Abiecit
            tunicam, ac per fenestram angustam deiecit sese, non absque periculo, nec sine vulnere,
            ac fugit. Scis, tales fabulas illico spargi. Itaque permanavit et ad Balbinum. Neque id
            fore non divinarat artifex.</p>
        </sp>
        <sp>
          <speaker>Ph.</speaker>
          <p>Heic itaque medius tenetur.</p>
        </sp>
        <sp>
          <speaker>La.</speaker>
          <p>Imo felicius elapsus est hinc, quam e cubiculo. Audi technam hominis. Nihil
            expostulabat Balbinus, sed nubilo vultu satis indicabat, se non ignorare, quod vulgo
            ferebatur. Noverat ille Balbinum esse virum pium, in nonnullis pene dixerim
            superstitiosum. Et qui tales sunt, in quamvis magno peccato facile condonant supplici.
            Itaque data opera iniicit mentionem de successu negotii, queritans non perinde succedere
            ut solet, aut vellet, addebat, se vehementer mirari, quid esset in causa. Ibi per
            occasionem commotus Balbinus, qui alioqui videbatur destinasse silentium, et erat qui
            facile commoveretur:<emph>Non est</emph>, inquit,<emph>obscurum quid obstet, peccata
              obstant, quo minus succedat quod a puris pure tractari convenit</emph>. Ad hanc vocem
            artifex procubuit in genua, subinde tundens pectum et vultu voceque
              lacrymabili:<emph>Verissimum</emph>, inquit,<emph>dixisti, Balbine, peccata, inquam,
              obstant, sed mea peccata, non tua. Non enim pudebit me turpitudinem meam apud te,
              velut apud sacerdotem sanctissimum, confiteri. Vicerat me carnis infirmitas,
              pertraxerat me Satanas in laqueos suos. Et o me miserum! e sacrifico factus sum
              adulter. Non tamen omnino periit hoc munus, quod misimus Virgini matri. Perieram certo
              exitio, ni illa succurrisset. Iam maritus effringebat fores, fenestra erat arctior
              quam ut possem elabi. In tam praesentaneo periculo venit in mentem sanctissimae
              Virginis, procidi in genua, obtestatus sum, si gratum fuisset munus, ut opitularetur.
              Nec mora, repeto fenestram (sic enim urgebat necessitas) et satis amplam reperi ad
              effugium.</emph>
          </p>
        </sp>
        <sp>
          <speaker>Ph.</speaker>
          <p>Credidit ista Balbinus?</p>
        </sp>
        <sp>
          <speaker>La.</speaker>
          <p>Credidit, imo etiam ignovit, et admonuit religiose, ne se praeberet ingratum
            beatissimae Virgini. Numerata est rursus pecunia danti fidem, se posthac rem sacram pure
            tractaturum.</p>
        </sp>
        <sp>
          <speaker>Ph.</speaker>
          <p>Quis tandem finis?</p>
        </sp>
        <sp>
          <speaker>La.</speaker>
          <p>Perlonga est fama, sed ego paucis absolvam. Dum eiusmodi commentis diu lusisset
            hominem, neque mediocrem pecuniarum vim ab eo extorsisset, tandem venit illo qui
            nebulonem a puero noverat. Is facile divinans illum idem agere apud Balbinum, quod
            nusquam non egerat, clam aggreditur illum, exponit qualem artificem domi suae foveret,
            monet, ut quam primum ableget hominem, ni mallet ipsum aliquando compilatis scriniis
            fugere.</p>
        </sp>
        <sp>
          <speaker>Ph.</speaker>
          <p>Quid heic Balbinus? Videlicet curavit hominem coniiciendum in carcerem?</p>
        </sp>
        <sp>
          <speaker>La.</speaker>
          <p>In carcerem? Imo numeravit viaticum, obtestans per omnia sacra, ne, quod accidisset,
            effutiret. Et sapuit, mea quidem sententia, qui hoc maluerit, quam esse fabula
            conviviorum et fori, deinde venire in periculum confiscationis. Nam impostori nihil
            periculi, artis tantum tenebat, quantum asinus quivis; et in hoc genere favorabilis est
            impostura. Quod si furti crimen intentasset, a suspendio tutum reddebat unctio, neque
            quisquam lubens gratis alat talem in carcere.</p>
        </sp>
        <sp>
          <speaker>Ph.</speaker>
          <p>Miseresceret me Balbini, nisi ipse gauderet deludi.</p>
        </sp>
        <sp>
          <speaker>La.</speaker>
          <p>Nunc mihi properandum est in aulam, alias referam his etiam multo stultiora.</p>
        </sp>
        <sp>
          <speaker>Ph.</speaker>
          <p>Cum vacabit, et audiam lubens, et fabulam fabula pensabo.</p>
        </sp>
      </div>
      <div
        n="35"
        type="colloquium">
        <head>Hippoplanus</head>
        <p>Personae</p>
        <castList>
          <castItem>Aulus</castItem>
          <castItem>Phaedrus</castItem>
        </castList>
        <sp>
          <speaker>Au.</speaker>
          <p>Deum immortalem, <foreign
              xml:lang="grc">ὡς σεμνοπροσωπεῖ</foreign> noster Phaedrus, et subinde in coelum
            suspicit. Adoriar. Quid accidit novae rei, Phaedre?</p>
        </sp>
        <sp>
          <speaker>Ph.</speaker>
          <p>Quam ob rem istud interrogas, Aule?</p>
        </sp>
        <sp>
          <speaker>Au.</speaker>
          <p>Quoniam e Phaedro mihi videris factus Cato, tanta est in vultu severitas.</p>
        </sp>
        <sp>
          <speaker>Ph.</speaker>
          <p>Non mirum, amice; modo confessus sum peccata mea.</p>
        </sp>
        <sp>
          <speaker>Au.</speaker>
          <p>Phy, iam desino mirari. Sed dic age, bona fide confessus es omnia?</p>
        </sp>
        <sp>
          <speaker>Ph.</speaker>
          <p>Omnia quae quidem in mentem veniebant, unico duntaxat excepto.</p>
        </sp>
        <sp>
          <speaker>Au.</speaker>
          <p>Cur unum hoc reticuisti?</p>
        </sp>
        <sp>
          <speaker>Ph.</speaker>
          <p>Quia nondum potuit mihi displicere.</p>
        </sp>
        <sp>
          <speaker>Au.</speaker>
          <p>Oportet esse peccatum suave.</p>
        </sp>
        <sp>
          <speaker>Ph.</speaker>
          <p>An peccatum sit, nescio: sed tamen, si vacat, audies.</p>
        </sp>
        <sp>
          <speaker>Au.</speaker>
          <p>Audiam equidem lubens.</p>
        </sp>
        <sp>
          <speaker>Ph.</speaker>
          <p>Scis quanta sit impostura apud nostros in his, qui vendunt, aut locant equos?</p>
        </sp>
        <sp>
          <speaker>Au.</speaker>
          <p>Plus scio, quam vellem, non semel ab illis delusus.</p>
        </sp>
        <sp>
          <speaker>Ph.</speaker>
          <p>Nuper incidit mihi iter, cum satis prolixum, tum etiam accelerandum. Adeo quendam ex
            illis, quem dixisses eius generis minime malum; et intercedebat mihi cum homine nonnihil
            etiam amicitiae. Narro, mihi rem esse seriam; opus esse praestrenuo equo: si unquam
            praebuisset se mihi bonum virum, nunc praestaret. Ille pollicetur, sese sic mecum
            acturum, ut ageret cum fratre suo carissimo.</p>
        </sp>
        <sp>
          <speaker>Au.</speaker>
          <p>Fortassis et fratri impositurus.</p>
        </sp>
        <sp>
          <speaker>Ph.</speaker>
          <p>Inducit in stabulum, iubet, ut eligam ex omnibus equis quemcunque vellem. Tandem unus
            plus ceteris arridebat. Ille probat iudicium meum, deierans, eum equum frequenter a
            multis expetitum esse; se eum maluisse servare amico singulari, quam ignotis addicere.
            Conventum est de pretio: numeratur pecunia praesens: conscendo. Mira alacritate
            gestiebat equus in egressu: dixisses feroculum esse: nam erat obesulus et pulchellus.
            Ubi iam equitassem sesquihoram, sensi, plane lassum, ne calcaribus quidem impelli posse.
            Audieram, tales ab illis ad imposturam ali, quos e specie iudicares insignes, ceterum
            laboris impatientissimos. Ego continuo mecum: Captus sum. Age, par pari referam, ubi
            rediero domum.</p>
        </sp>
        <sp>
          <speaker>Au.</speaker>
          <p>Quid heic consilii capiebas, eques absque equo?</p>
        </sp>
        <sp>
          <speaker>Ph.</speaker>
          <p>Id quod res dabat, deflexi in proximum vicum; illic clam apud quendam mihi notum
            deposui equum, et conduxi alterum: profectus sum quo destinaveram; reversus sum, reddo
            conductitium equum, reperio meum sophistam, ut erat, obesum et pulchre requietum: eo
            vectus redeo ad impostorem: rogo ut in stabulo suo alat dies aliquot, donec repetiero.
            Percunctatur quam commode me gesserit. Ego vero deiero per omnia sacra, me nunquam in
            vita conscendisse tergum equi felicioris; volasse potius quam ambulasse, nec tam longo
            itinere nunquam sensisse lassitudinem, nec pilo factum ob laborem macriorem. Haec cum
            illi persuasissem esse vera, tacitus secum cogitabat, equum illum alium esse, quam
            hactenus suspicatus esset. Itaque priusquam abirem, rogabat, num mihi venalis esset
            equus: primo negabam; quod si incideret iter denuo, non facile foret nancisci similem,
            attamen nihil esse mihi tam carum, quod non esset venale pretio largo, etiamsi quis me
            ipsum, inquam, cuperet emptum.</p>
        </sp>
        <sp>
          <speaker>Au.</speaker>
          <p>Nae tu pulchre Cretensem agebas cum Cretensi.</p>
        </sp>
        <sp>
          <speaker>Ph.</speaker>
          <p>Quid multis? Non dimittit me, nisi pronunciata equi indicatura. Indicavi non paulo
            pluris quam emeram. Digressus ab homine, mox suborno, qui mihi partem agat huius
            fabulae, pulchre instructum atque doctum: is ingressus domum inclamat locatorem, ait
            sibi opus esse insigni equo, et laboris egregie patienti. Alter ostendit multus, et
            pessimum quemque maxime praedicat; solum illum quem mihi vendiderat, quoniam existimabat
            vere talem, qualem praedicaveram, non laudat. At alter illico rogat, num et ille venalis
            esset: nam descripseram illi formam equi, et locum indicaram. Locator primum
            obticescere, atque alios ambitiose praedicare. Cum iste ceteris utcunque probatis semper
            ageret de uno illo, tandem locator apud se:<emph>Plane fefellit me iudicium de illo
              equo: siquidem hic peregrinus statim agnovit hunc inter omnes</emph>. Cum instaret
            ille tandem hic:<emph>Venalis est</emph>, inquit,<emph>sed pretio fortasse
              deterreberis</emph>.<emph>Non est</emph>, inquit ille,<emph>magnum pretium, si rei
              dignitas respondeat: indica</emph>. Indicavit aliquanto pluris, quam indicaram ipsi,
            captans et hoc lucri. Tandem convenit de pretio, datur arrha satis magna, nempe regalis
            aureus, ne qua suspicio incideret simulatae emptionis. Emptor iubet equo dari pabulum;
            se mox ait rediturum, et abducturum: dat etiam stabulario drachmam. Ego simulatque
            cognovi pactionem esse firmam, sic ut rescindi non posset, rursus ocreis et calcaribus
            armatus redeo ad locatorem, anhelus clamo. Adest ille; rogat quid
            velim.<emph>Illico</emph>, inquam,<emph>adornetur equus meus. Nam e vestigio
              proficiscendum est ob rem maxime seriam. Atqui modo</emph>, inquit,<emph>mandabas, ut
              aliquot dies alerem equum tuum. Verum</emph>, inquam,<emph>sed praeter exspectationem
              obiectum est negotium, idque regium, quod nullam patitur dilationem.</emph>Heic
              ille:<emph>Eliges ex omnibus, quem voles: tuum habere non potes</emph>. Rogo quam ob
              rem?<emph>Quia venditus est</emph>, inquit. Ibi ego simulata magna
              perturbatione:<emph>Prohibeant</emph>, inquam,<emph>superi quod dicis. Hoc obiecto
              itinere non venderem eum equum, etiamsi quis numeret quadruplum</emph>. Incipio rixam;
            clamo me perditum. Tandem incaluit et ille:<emph>Quid opus</emph>, inquit,<emph>his
              iurgiis? Indicasti equum, ego vendidi, si numero pretium, nihil habes quod mecum agas;
              sunt in hac urbe leges: ad exhibendum equum me non potes compellere.</emph>Cum diu
            clamassem, aut equum exhiberet, aut emptorem, tandem iratus numerat pretium. Emeram
            quindecim aureis, extimaram viginti sex. Ille aestimarat triginta duobus. Cogitabat apud
            se, praestat hoc lucri facere, quam equum reddere. Abeo dolenti similis, ac vix placatus
            etiam data pecunia. Ille rogat, ut boni consulam; se aliis in rebus pensaturum hoc
            incommodi. Sic impositum est impostori. Habet equum nullis pretii. Exspectat ut, qui
            arrham dedit, veniat numeratum pecuniam. At nemo venit, nec unquam venturus est.</p>
        </sp>
        <sp>
          <speaker>Au.</speaker>
          <p>Interim nunquam tecum expostulavit?</p>
        </sp>
        <sp>
          <speaker>Ph.</speaker>
          <p>Qua fronte, aut quo iure id faceret? Convenit quidem semel atque iterum, conquestus est
            de fide emptoris. Verum ego ultro expostulavi cum homine, dicens, illum eo malo dignum,
            qui praepropera venditione tali equo me spoliarit. Hoc est crimen tam bene collocatum,
            mea sententia, ut non possim inducere animum confiteri.</p>
        </sp>
        <sp>
          <speaker>Au.</speaker>
          <p>Ego mihi statuam poscerem, si quid tale designassem; tantum abest, ut confessurus
          sim.</p>
        </sp>
        <sp>
          <speaker>Ph.</speaker>
          <p>An ex animo loquaris, nescio; mihi tamen addis animum, quo magis lubeat talibus facere
            fucum.</p>
        </sp>
      </div>
      <div
        n="36"
        type="colloquium">
        <head>
          <foreign
            xml:lang="grc">Πτωχολογία</foreign>
        </head>
        <p>Personae</p>
        <castList>
          <castItem>Irides</castItem>
          <castItem>Misoponus</castItem>
        </castList>
        <sp>
          <speaker>Ir.</speaker>
          <p>Quam ego huc novam avem video advolare? Agnosco faciem, sed vestis non convenit. Aut
            ego prorsus hallucinor, aut hic est Misoponus. Audendum est: compellabo hominem,
            quamlibet pannosus. Salve, Misopone.</p>
        </sp>
        <sp>
          <speaker>Mi.</speaker>
          <p>Iridem video.</p>
        </sp>
        <sp>
          <speaker>Ir.</speaker>
          <p>Salve, Misopone.</p>
        </sp>
        <sp>
          <speaker>Mi.</speaker>
          <p>Tace, inquam.</p>
        </sp>
        <sp>
          <speaker>Ir.</speaker>
          <p>Quid? an salvere non vis?</p>
        </sp>
        <sp>
          <speaker>Mi.</speaker>
          <p>Non, isto quidem nomine.</p>
        </sp>
        <sp>
          <speaker>Ir.</speaker>
          <p>Quid accidit? an non es idem, qui fueras? An cum veste mutatur et nomen?</p>
        </sp>
        <sp>
          <speaker>Mi.</speaker>
          <p>Non; sed vetus receptum est.</p>
        </sp>
        <sp>
          <speaker>Ir.</speaker>
          <p>Quis tum eras?</p>
        </sp>
        <sp>
          <speaker>Mi.</speaker>
          <p>Apitius.</p>
        </sp>
        <sp>
          <speaker>Ir.</speaker>
          <p>Ne te pudeat veteris sodalis, si quid melioris obtigit fortunae: non diu est, quod eras
            ordinis nostri.</p>
        </sp>
        <sp>
          <speaker>Mi.</speaker>
          <p>Concede huc sodes, et audies rem omnem. Non pudet ordinis vestri, sed pudet primi
            ordinis.</p>
        </sp>
        <sp>
          <speaker>Ir.</speaker>
          <p>Quem ordinem narras? Franciscanorum?</p>
        </sp>
        <sp>
          <speaker>Mi.</speaker>
          <p>Nequaquam, o bone, sed decoctorum.</p>
        </sp>
        <sp>
          <speaker>Ir.</speaker>
          <p>Nae tu istius ordinis sodales habes quam plurimos.</p>
        </sp>
        <sp>
          <speaker>Mi.</speaker>
          <p>Eram re lauta; prodegi strenue; ubi res defecit, nullus agnoscebat Apitium. Profugi
            pudore, verti me ad vestrum collegium: hoc malui, quam fodere.</p>
        </sp>
        <sp>
          <speaker>Ir.</speaker>
          <p>Sapuisti. Sed unde subito novus nitor corporis? Nam de veste mutata non perinde
          miror.</p>
        </sp>
        <sp>
          <speaker>Mi.</speaker>
          <p>Quam ob rem?</p>
        </sp>
        <sp>
          <speaker>Ir.</speaker>
          <p>Quia Dea Laverna multos subito ditat.</p>
        </sp>
        <sp>
          <speaker>Mi.</speaker>
          <p>An suspicaris, me furto parasse rem?</p>
        </sp>
        <sp>
          <speaker>Ir.</speaker>
          <p>Hoc fortassis ignavius. Rapina igitur.</p>
        </sp>
        <sp>
          <speaker>Mi.</speaker>
          <p>Non, per vestram Peniam, neque furto, neque rapina. Sed de nitore corporis prius
            expediam, quod tibi videtur mirabilius.</p>
        </sp>
        <sp>
          <speaker>Ir.</speaker>
          <p>Nam apud nos eras totus ulcerosus.</p>
        </sp>
        <sp>
          <speaker>Mi.</speaker>
          <p>Nimirum sum usus amicissimo medico.</p>
        </sp>
        <sp>
          <speaker>Ir.</speaker>
          <p>Quonam?</p>
        </sp>
        <sp>
          <speaker>Mi.</speaker>
          <p>Non alio quam me ipso, nisi si quem arbitraris mihi me ipso amiciorem.</p>
        </sp>
        <sp>
          <speaker>Ir.</speaker>
          <p>Atqui nesciebam, te callere rem medicam antehac.</p>
        </sp>
        <sp>
          <speaker>Mi.</speaker>
          <p>Totum illum ornatum ipse pigmentis affixeram, thure, sulphure, resina, visco, linteis,
            cruore. Ubi visum est, quod affixeram, detraxi.</p>
        </sp>
        <sp>
          <speaker>Ir.</speaker>
          <p>O impostorem! nihil te videbatur miserabilius. Poteras in tragoedia sustinere personam
            Iob.</p>
        </sp>
        <sp>
          <speaker>Mi.</speaker>
          <p>Sic tum ferebat egestas; quanquam fortuna nonnunquam et cutem mutare solet.</p>
        </sp>
        <sp>
          <speaker>Ir.</speaker>
          <p>Dic igitur de fortuna. Repertus est thesaurus aliquis?</p>
        </sp>
        <sp>
          <speaker>Mi.</speaker>
          <p>Non; sed repertus est quaestus vestro paulo commodior.</p>
        </sp>
        <sp>
          <speaker>Ir.</speaker>
          <p>Qui potuisti facere quaestum, quum non suppeteret sors?</p>
        </sp>
        <sp>
          <speaker>Mi.</speaker>
          <p>Artem quaevis terra alit.</p>
        </sp>
        <sp>
          <speaker>Ir.</speaker>
          <p>Intelligo. Dicis artem incidendi loculos.</p>
        </sp>
        <sp>
          <speaker>Mi.</speaker>
          <p>Bona verba. Dico artem alcumisticam.</p>
        </sp>
        <sp>
          <speaker>Ir.</speaker>
          <p>Vix quindecim dies sunt, quod nos reliquisti, et artem assequutus es, quam alii vix
            multis annis perdiscunt?</p>
        </sp>
        <sp>
          <speaker>Mi.</speaker>
          <p>Nactus sum viam compendiariam.</p>
        </sp>
        <sp>
          <speaker>Ir.</speaker>
          <p>Quam, obsecro?</p>
        </sp>
        <sp>
          <speaker>Mi.</speaker>
          <p>Ars vestra conflaverat mihi quatuor ferme aureos; bona quadam fortuna incidi in veterem
            congerronem, qui nihilo felicius rem administrarat quam ego. Compotabamus: coepit, ut
            fit, narrare suas fortunas: paciscor hac lege, ut ille biberet immunis, mihi
            communicaret artem. Communicavit bona fide: ea nunc vectigal est mihi.</p>
        </sp>
        <sp>
          <speaker>Ir.</speaker>
          <p>Non licet discere?</p>
        </sp>
        <sp>
          <speaker>Mi.</speaker>
          <p>Tibi vel gratis impartiam ob pristinum sodalitium. Scis nusquam non inveniri plurimos
            huius artis avidissimos.</p>
        </sp>
        <sp>
          <speaker>Ir.</speaker>
          <p>Audivi, et credo.</p>
        </sp>
        <sp>
          <speaker>Mi.</speaker>
          <p>In horum familiaritatem quacunque occasione memet insinuo; iacto artem. Ubi sensero
            larum hiantem, escam paro.</p>
        </sp>
        <sp>
          <speaker>Ir.</speaker>
          <p>Quo pacto?</p>
        </sp>
        <sp>
          <speaker>Mi.</speaker>
          <p>Ultro eos moneo, ne temere credant eius artis professoribus. Nam plerosque esse
            impostores, id agentes praestigiis suis, ut exhauriant loculos incautorum.</p>
        </sp>
        <sp>
          <speaker>Ir.</speaker>
          <p>Istuc prooemii parum accommodum tuo negotio.</p>
        </sp>
        <sp>
          <speaker>Mi.</speaker>
          <p>Imo illud etiam addo, ne quid mihi ipsi credant, ni rem certam oculis ac manibus
            deprehenderint.</p>
        </sp>
        <sp>
          <speaker>Ir.</speaker>
          <p>Miram artis fiduciam mihi narras.</p>
        </sp>
        <sp>
          <speaker>Mi.</speaker>
          <p>Iubeo illos adesse, dum peragitur metamorphosis: iubeo attentos esse: quoque minus
            dubitent, iubeo ut ipsi manibus rem omnem peragant, me procul spectante nec digitum
            admovente: liquefactam materiam iubeo ut purgent ipsi, aut aurifici purgandam deferant:
            praedico quantum argenti aurive sit eliquandum: denique quod eliquatum est, iubeo ut
            pluribus aurificibus deferant ad Lydium lapidem explorandum. Reperiunt pondus
            praedictum, reperiunt purgatissimum aurum aut argentum: nihil enim refert, nisi quod
            minore periculo mihi quidem res tentatur in argento.</p>
        </sp>
        <sp>
          <speaker>Ir.</speaker>
          <p>Proinde nihil habet ars tua fuci.</p>
        </sp>
        <sp>
          <speaker>Mi.</speaker>
          <p>Imo merus fucus est.</p>
        </sp>
        <sp>
          <speaker>Ir.</speaker>
          <p>Nondum video praestigium.</p>
        </sp>
        <sp>
          <speaker>Mi.</speaker>
          <p>Faxo ut videas. Primum paciscor de mercede; eam nolo mihi numerari, nisi prius edito
            artis experimento. Trado illis pulvisculum, quasi huius vi conficiatur totum negotium.
            Rationem conficiendi pulveris non communico, nisi magna mercede redemerint. Exigo
            iusiurandum, ne proferant arcanum artis intra sex menses cuiquam mortalium aut
            immortalium.</p>
        </sp>
        <sp>
          <speaker>Ir.</speaker>
          <p>Nondum audio fucum.</p>
        </sp>
        <sp>
          <speaker>Mi.</speaker>
          <p>Fucus omnis est in uno carbone in hoc parato. Excavo carbonem; in eum insero
            liquefactum argentum, quantum praedico reddendum: post infusum pulverem sic instruo vas,
            ut non solum inferne et a lateribus cingatur prunis, verum etiam superne: persuadeo, hoc
            esse artis. Inter carbones, qui superne imponuntur, unum admisceo, qui tegit argentum
            aut aurum. Id vi caloris liquefactum defluit in reliquam materiam, quae liquescit, puta
            stannum, aut aes: repurgatione facta invenitur quod admixtum est.</p>
        </sp>
        <sp>
          <speaker>Ir.</speaker>
          <p>Ars expedita: sed quomodo fallis, si alter rem agat suis manibus?</p>
        </sp>
        <sp>
          <speaker>Mi.</speaker>
          <p>Quum is me praescribente perfecit omnia, priusquam moveatur vas alcumisticum, accedo
            tandem, et circumspicio, ne quid forte sit omissum. Aio mihi videri superne deesse unum
            atque alterum carbonem: clam appono meum; fingo, me eum tollere ex acervo reliquorum, at
            illic ante sic positum, ut nulli possit agnosci, et illum fallere, tollo.</p>
        </sp>
        <sp>
          <speaker>Ir.</speaker>
          <p>Ceterum quum illis absque te periculum facientibus non succedit, quid adfers?</p>
        </sp>
        <sp>
          <speaker>Mi.</speaker>
          <p>Mihi nihil est periculi, iam numerata pecunia. Aliquid comminiscor, aut ollam fuisse
            insinceram, aut carbones vitiosos, aut ignem parum scite temperatum. Denique pars est
            artis, quam profiteor, non diu haerere in eodem loco.</p>
        </sp>
        <sp>
          <speaker>Ir.</speaker>
          <p>An tantus est proventus istius artis, ut te possit alere?</p>
        </sp>
        <sp>
          <speaker>Mi.</speaker>
          <p>Et quidem splendide: posthac tu quoque, si sapis, relinques istam miseriam, et nostro
            accedes ordini.</p>
        </sp>
        <sp>
          <speaker>Ir.</speaker>
          <p>Imo citius illud agam, ut te revocem in nostrum ordinem.</p>
        </sp>
        <sp>
          <speaker>Mi.</speaker>
          <p>Ut volens repetam, quod semel effugi, ac deseram bonum, quod inveni?</p>
        </sp>
        <sp>
          <speaker>Ir.</speaker>
          <p>Habet hoc nostra professio, dulcescit assuetudine. Proinde quum multi sint, qui
            deficiant ab instituto Francisci aut Benedicti; quem unquam vidisti, qui diutius
            versatus in ordine nostro defecerit? Nam tam paucis mensibus vix gustare poteras, quid
            esset mendicitas.</p>
        </sp>
        <sp>
          <speaker>Mi.</speaker>
          <p>Is gustus me docuit, esse rem omnium miserrimam.</p>
        </sp>
        <sp>
          <speaker>Ir.</speaker>
          <p>Cur igitur nemo deficit?</p>
        </sp>
        <sp>
          <speaker>Mi.</speaker>
          <p>Fortasse quia natura miseri sunt.</p>
        </sp>
        <sp>
          <speaker>Ir.</speaker>
          <p>Ego hanc miseriam ne cum regum quidem fortuna commutarim. Nihil enim regno similius,
            quam mendicitas.</p>
        </sp>
        <sp>
          <speaker>Mi.</speaker>
          <p>Quid ego audio? nihil nivi similius, quam carbo</p>
        </sp>
        <sp>
          <speaker>Ir.</speaker>
          <p>Dic mihi, qua re potissimum beati sunt reges?</p>
        </sp>
        <sp>
          <speaker>Mi.</speaker>
          <p>Quia faciunt, quod animo collubitum est.</p>
        </sp>
        <sp>
          <speaker>Ir.</speaker>
          <p>Ista libertas, qua nihil suavius, nemini regum magis adest, quam nobis. Nec dubito,
            quin multi reges sint, qui nobis invideant. Sive bellum est, sive pax, nos tuto vivimus:
            non describimur ad militiam, non vocamur ad munia publica, non censemur: quum populus
            expilatur exactionibus, nullus inquirit in vitam nostram: si quid admissum est etiam
            atrocius, quis dignetur in ius vocare mendicum? Etiam si pulsamus hominem, pudet pugnare
            cum mendico. Regibus nec in pace nec in bello licet suaviter agere; et quo maiores sunt,
            hoc plures metuunt. Nos, veluti deo sacros, etiam religione quadam metuit vulgus
            offendere.</p>
        </sp>
        <sp>
          <speaker>Mi.</speaker>
          <p>Sed interim sordescitis in pannis et casulis.</p>
        </sp>
        <sp>
          <speaker>Ir.</speaker>
          <p>Quid ista faciunt ad veram felicitatem? Extra hominem sunt, quae narras. His pannis
            debemus nostram felicitatem.</p>
        </sp>
        <sp>
          <speaker>Mi.</speaker>
          <p>At vereor ne vobis brevi peritura sit felicitatis ipsius bona pars.</p>
        </sp>
        <sp>
          <speaker>Ir.</speaker>
          <p>Qui sic?</p>
        </sp>
        <sp>
          <speaker>Mi.</speaker>
          <p>Quia iam hoc mussant civitates, ne mendicis liberum sit quo libet evagari, sed
            unaquaeque civitas suos alat mendicos, et in his qui valent, adigantur ad laborem.</p>
        </sp>
        <sp>
          <speaker>Ir.</speaker>
          <p>Cur hoc moliuntur?</p>
        </sp>
        <sp>
          <speaker>Mi.</speaker>
          <p>Quia comperiunt, ingentia facinora sub mendicitatis praetextu perpetrari; deinde non
            minimam perniciem ex vestro ordine nasci.</p>
        </sp>
        <sp>
          <speaker>Ir.</speaker>
          <p>Istiusmodi fabulas frequenter audivi. Id fiet ad Calendas Graecas.</p>
        </sp>
        <sp>
          <speaker>Mi.</speaker>
          <p>Fortasse citius, quam velles.</p>
        </sp>
      </div>
      <div
        n="37"
        type="colloquium">
        <head>Convivium fabulosum</head>
        <p>Personae</p>
        <castList>
          <castItem>Polymythus</castItem>
          <castItem>Gelasinus</castItem>
          <castItem>Eutrapelus</castItem>
          <castItem>Asteus</castItem>
          <castItem>Philytlus</castItem>
          <castItem>Philogelos</castItem>
          <castItem>Euglottus</castItem>
          <castItem>Lerochares</castItem>
          <castItem>Adolesches</castItem>
        </castList>
        <sp>
          <speaker>Po.</speaker>
          <p>Ut non decet civitatem bene institutam esse sine legibus ac principe, ita nec convivium
            oportet <foreign
              xml:lang="grc">ἄναρχον</foreign> esse <foreign
              xml:lang="grc">καὶ ἄνομον</foreign>
          </p>
        </sp>
        <sp>
          <speaker>Ge.</speaker>
          <p>Istuc vero perplacet; ut unus totius populi nomine respondeam.</p>
        </sp>
        <sp>
          <speaker>Po.</speaker>
          <p>Heus puer, adfer huc talos; horum suffragiis decernetur regnum, cuicunque faverit
            Iupiter. Euge, Eutrapelo favit Iupiter. Non fuere sortes caecae; non poterat magis
            idoneus eligi, etiamsi per singulas tribus viritim collecta fuissent puncta. Vulgo
            iactatur proverbium non tam vanum, quam parum Latinum: Novus rex, nova lex. <foreign
              xml:lang="grc">Νομοθέτει γοῦν, ὦ βασιλεῦ</foreign>
          </p>
        </sp>
        <sp>
          <speaker>Eut.</speaker>
          <p>Quod felix faustumque sit huic convivio: Primum edico, ne quis heic proferto praeter
            ridiculas fabulas. Cui deerit fabula, drachma multator; ea pecunia in vinum insumitor.
            Atque in legitimis fabulis etiam ex tempore conficta habentor, modo servetur <foreign
              xml:lang="grc">τὸ πιθανὸν καὶ πρέπον</foreign>. Si nulli defuerit fabula, duo, quorum
            alter lepidissimam, alter frigidissimam fabulam dixerit, vini pretium pendunto.
            Convivator a vini sumptu immunis esto; ciborum sumptum unus suppeditato: huius rei si
            quid inciderit controversiae, Gelasinus arbiter ac iudex esto. Haec si vos sciveritis,
            rata sunto. Qui legi parere noluerit, abito: sic tamen ut postridie ad compotationem
            redire ius fasque sit.</p>
        </sp>
        <sp>
          <speaker>Ge.</speaker>
          <p>Legem a rege latam nostris suffragiis ratam esse volumus. Sed unde proficiscetur
            fabularum circulus?</p>
        </sp>
        <sp>
          <speaker>Eut.</speaker>
          <p>Unde, nisi a convivatore?</p>
        </sp>
        <sp>
          <speaker>As.</speaker>
          <p>Licetne, rex, dicere tria verba?</p>
        </sp>
        <sp>
          <speaker>Eut.</speaker>
          <p>An tu credis nefastum esse convivium?</p>
        </sp>
        <sp>
          <speaker>As.</speaker>
          <p>Iureconsulti negant legem esse, quae non sit aequa.</p>
        </sp>
        <sp>
          <speaker>Eut.</speaker>
          <p>Assentior.</p>
        </sp>
        <sp>
          <speaker>As.</speaker>
          <p>At tua lex aequat optimam fabulam pessimae.</p>
        </sp>
        <sp>
          <speaker>Eut.</speaker>
          <p>Ubi voluptas quaeritur, ibi non minus laudis promeretur qui pessime dixit, quam qui
            optime, eo quod non minus delectet. Velut inter cantores nemo voluptati est, nisi qui
            aut insigniter bene cecinerit, aut egregie male. Nonne plures rident audito coccyce,
            quam audita luscinia? Heic mediocritas laudem non habet.</p>
        </sp>
        <sp>
          <speaker>As.</speaker>
          <p>At cur plectuntur, qui laudem auferunt?</p>
        </sp>
        <sp>
          <speaker>Eut.</speaker>
          <p>Ne nimia felicitas provocet illis Nemesim aliquam, si simul et laudem auferrent et
            immunitatem.</p>
        </sp>
        <sp>
          <speaker>As.</speaker>
          <p>Per Bromium, Minos ipse nunquam tulit legem aequiorem.</p>
        </sp>
        <sp>
          <speaker>Phily.</speaker>
          <p>Nullam feres legem de modo bibendi?</p>
        </sp>
        <sp>
          <speaker>Eut.</speaker>
          <p>Dispecta re, sequar exemplum Agesilai Lacedaemoniorum regis.</p>
        </sp>
        <sp>
          <speaker>Phily.</speaker>
          <p>Quid is fecit?</p>
        </sp>
        <sp>
          <speaker>Eut.</speaker>
          <p>Is quum tempore quodam symposiarchus talorum arbitrio delectus esset, rogante
            architriclino, quantum cuique vini iuberet apponi: Si largior, inquit, vini copia parata
            est, dato cuique quantum poposcerit: si malignior, omnibus ex aequo distribuito.</p>
        </sp>
        <sp>
          <speaker>Phily.</speaker>
          <p>Quid sibi voluit Lacon ille, quum haec diceret?</p>
        </sp>
        <sp>
          <speaker>Eut.</speaker>
          <p>Hoc agebat, ut neque temulentum, neque rursum querulum esset convivium.</p>
        </sp>
        <sp>
          <speaker>Phily.</speaker>
          <p>Qui sic?</p>
        </sp>
        <sp>
          <speaker>Eut.</speaker>
          <p>Quia sunt qui gaudent largius bibere, sunt qui gaudent parcius: reperiuntur et
            abstemii, qualis dicitur fuisse Romulus. Itaque si nulli datur vinum nisi poscenti,
            primum nemo compellitur ad bibendum; et tamen nihil desiderant, quibus grata est largior
            potatio. Ita fit ut nemo tristis sit in convivio. Rursus, si parcior copia vini
            distribuitur aequis portionibus in singulos, satis habent qui bibunt moderatius: neque
            quisquam in aequalitate potest obmurmurare, quando, qui largius erat hausturus, aequo
            animo componit sese ad temperantiam. Hoc exemplum si placet, utar. Volumus enim hoc
            convivium fabulosum esse, non vinosum.</p>
        </sp>
        <sp>
          <speaker>Phily.</speaker>
          <p>Quid igitur bibebat Romulus?</p>
        </sp>
        <sp>
          <speaker>Eut.</speaker>
          <p>Idem quod bibunt canes.</p>
        </sp>
        <sp>
          <speaker>Phily.</speaker>
          <p>An non istud indignum rege?</p>
        </sp>
        <sp>
          <speaker>Eut.</speaker>
          <p>Nihilo magis quam quod reges spirant a&#235;re cum canibus communi: nisi quod illud
            interest: rex non bibit eandem aquam, quam biberet canis: sed a&#235;rem quem
            efflavit rex, haurit canis; et vicissim quem efflavit canis, haurit rex. Plus gloriae
            tulisset Alexander ille magnus, si cum canibus bibisset. Nihil enim peius regi, qui tot
            hominum millibus vigilat, quam vinolentia. Ceterum Romulum abstemium fuisse, declarat
            apophthegma non infestiviter ab illo dictum. Etenim quum quidam, videns illum abstinere
            a vino, dixisset, vinum vile futurum, si omnes biberent quemadmodum ille; Imo, inquit,
            tum arbitror fore carissimum, si biberent omnes vinum quemadmodum ego; bibo enim quantum
            libet.</p>
        </sp>
        <sp>
          <speaker>Ge.</speaker>
          <p>Utinam heic adesset noster Ioannes Botzemus canonicus Constantiensis, qui nobis Romulum
            quendam referret! nam et is abstemius non minus est, quam dicitur, alioqui comis ac
            festivus conviva.</p>
        </sp>
        <sp>
          <speaker>Po.</speaker>
          <p>Age, si simul potestis, non dicam sorbere et flare, quod Plautus ait esse difficile,
            sed edere et audire, quod est perfacile, bonis avibus auspicabor fabulandi munus. Si
            parum erit lepida fabula, scitote Batavam esse. Opinor, aliquot vestrum auditum Macci
            nomen.</p>
        </sp>
        <sp>
          <speaker>Ge.</speaker>
          <p>Non ita diu est, quod periit.</p>
        </sp>
        <sp>
          <speaker>Po.</speaker>
          <p>Is quum venisset in civitatem quae dicitur Leydis, ac vellet novus hospes innotescere
            ioco quopiam, (nam is erat homini mos;) ingressus est officinam calcearii: salutat. Ille
            cupiens extrudere merces suas, rogat, numquid vellet. Macco coniiciente oculos in ocreas
            ibi pensiles, rogat sutor, num vellet ocreas. Annuente Macco, quaerit aptas tibiis
            illius; inventas alacriter protulit, et, ut solent, inducit illi. Ubi iam Maccus esset
            eleganter ocreatus, Quam belle, inquit, congrueret his ocreis par calceorum duplicatis
            soleis. Rogatus an et calceos vellet, annuit. Reperti sunt, et additi pedibus. Maccus
            laudabat ocreas, laudabat calceos. Calcearius tacite gaudens, succinebat illi laudanti,
            sperans pretium aequius, posteaquam emptori tantopere placeret merx. Et iam erat
            nonnulla contracta familiaritas. Heic Maccus: Dic mihi, inquit, bona fide, nunquamne usu
            venit tibi, ut, quem sic ocreis et calceis ad cursum armasses, quemadmodum nunc armasti
            me, abierit non numerato pretio? Nunquam, ait ille. Atqui si forte, inquit, veniat usu,
            quid tu tum faceres? Consequerer, inquit calcearius, fugientem. Tum Maccus, Serione ista
            dicis, an ioco? Plane serio, inquit alter, loquor; et serio facerem. Experiar, ait
            Maccus. En pro calceis praecurro, tu cursu sequere. Simulque cum dicto coniecit se in
            pedes. Calcearius e vestigio consequtus est, quantum poterat; clamitans, Tenete furem,
            tenete furem. Ad hanc vocem quum cives undique prosiliissent ex aedibus, hoc commento
            cohibuit illos Maccus, ne quis manum iniiceret; ridens ac vultu placido, Ne quis,
            inquit, remoretur cursum nostrum; certamen est de cupa cerevisiae. Itaque iam omnes
            praebere sese certaminis spectatores. Suspicabantur autem, calcearium dolo clamorem eum
            fingere, ut hac occasione anteverteret. Tandem calcearius cursu victus, sudans et
            anhelus domum rediit. Maccus tulit brabeum.</p>
        </sp>
        <sp>
          <speaker>Ge.</speaker>
          <p>Maccus iste effugit quidem calcearium, at non effugit furem.</p>
        </sp>
        <sp>
          <speaker>Po.</speaker>
          <p>Quam ob rem?</p>
        </sp>
        <sp>
          <speaker>Ge.</speaker>
          <p>Quia furem ferebat secum.</p>
        </sp>
        <sp>
          <speaker>Po.</speaker>
          <p>Forte tum non erat ad manum pecunia, quam postea resolvit.</p>
        </sp>
        <sp>
          <speaker>Ge.</speaker>
          <p>Verum erat actio furti.</p>
        </sp>
        <sp>
          <speaker>Po.</speaker>
          <p>Ea quidem post intentata est. Sed iam magistratibus aliquot innotuerat Maccus.</p>
        </sp>
        <sp>
          <speaker>Ge.</speaker>
          <p>Quid attulit Maccus?</p>
        </sp>
        <sp>
          <speaker>Po.</speaker>
          <p>Quid attulit? rogas? in caussa tam vincibili? Magis periclitatus est actor quam
          reus.</p>
        </sp>
        <sp>
          <speaker>Ge.</speaker>
          <p>Qui sic?</p>
        </sp>
        <sp>
          <speaker>Po.</speaker>
          <p>Quia gravabat illum actione calumniae, et intendebat legem Rhemiam, quae dictat, ut,
            qui crimen intenderit, quod probare non possit, poenam ferat, quam laturus erat reus, si
            convictus fuisset. Negabat se contrectasse rem alienam invito domino, sed ultro
            deferente, nec ullam pretii mentionem intercessisse. Se provocasse calcearium ad
            certamen cursus; illum accepisse conditionem; nec habere quod queratur, quum esset cursu
            superatus.</p>
        </sp>
        <sp>
          <speaker>Ge.</speaker>
          <p>Haec actio non multum abest ab umbra asini. Quid tandem?</p>
        </sp>
        <sp>
          <speaker>Po.</speaker>
          <p>Ubi satis risum est, quidam e iudicibus vocavit Maccum ad coenam, et numeravit
            calceario pretium. Simile quiddam accidit Daventriae me puero. Erat tempus illud, quo
            regnant piscatores, frigent lanii. Quidam adstabat ad fenestram fructuariae, sive Graece
            mavultis, oporapolidis, foeminae vehementer obesae, oculis intentis in ea, quae
            proposita venum erant; illa ex more invitavit, si quid vellet: et quum videret hominem
            intentum ficis: Vis, ait, ficos? sunt perquam elegantes. Quum ille annuisset, rogat quot
            libras vellet: Vis, inquit, quinque libras? Annuenti, tantum ficorum effudit in gremium.
            Dum illa reponit lances, ille se subducit, non cursu, sed placide. Ubi prodisset
            acceptura pecuniam, vidit emptorem abire: insequitur maiore voce, quam cursu. Ille
            dissimulans pergit quo coepit ire; tandem multis ad foeminae vocem concurrentibus,
            restitit. Ibi in populi corona agitur caussa: risus oboritur: emptor negabat se emisse,
            sed quod ultro delatum fuisset accepiss: si vellet experiri apud iudices, se
            compariturum.</p>
        </sp>
        <sp>
          <speaker>Ge.</speaker>
          <p>Age, narrabo fabulam tuae non admodum dissimilem, fortasse nec inferiorem, nisi quod
            haec non habet auctorem perinde celebrem atque est Maccus. Pythagoras totum mercatum
            dividebat in tria hominum genera: quorum alii prodiissent ut venderent, alii ut emerent:
            hoc utrumque genus aiebat sollicitum esse, proinde nec felix: alios non ob aliud venire
            in forum, quam ut spectent quid illic proferatur, aut quid agatur: hos solos esse
            felices, quod vacui curis gratuita voluptate fruerentur. Atque ad hunc modum dicebat
            philosophum versari in hoc mundo, quemadmodum illi versarentur in mercatu. Verum in
            nostris emporiis quartum hominum genus obambulare solet, qui nec emunt, nec vendunt, nec
            otiosi contemplantur, sed observant solicite, si quid possint involare. Atque in hoc
            genere reperiuntur quidam mire dextri; dicas esse Mercurio favente natos. Convivator
            dedit fabulam cum coronide; ego dabo cum prooemio. Nunc accipite, quod nuper accidit
            Antverpiae. Sacrificus quidam receperat illic mediocrem summam pecuniae, sed argenteae.
            Id impostor quidam animadverterat. Adiit sacrificum, qui gestabat in zona crumenam
            nummis turgidam: salutat civiliter; narrat, sibi datum negotium a suis, ut vici sui
            parocho mercaretur novum pallium sacrum, quae summa vestis est sacerdoti rem divinam
            peragenti. Rogat, hac in re commodaret sibi tantillum operae, ut secum iret ad eos, qui
            vendunt huiusmodi pallia, quo videlicet ex modo corporis ipsius sumeret maius aut minus;
            nam sibi videri staturam ipsius cum parochi magnitudine vehementer congruere. Hoc
            officium, quum leve videretur, facile pollicitus est sacrificus. Adeunt aedes cuiusdam.
            Prolatum est pallium, sacrificus induit, venditor affirmat mire congruere. Impostor quum
            nunc a fronte, nunc a tergo contemplatus esset sacrificum, satis probavit pallium; sed
            caussatus est, a fronte brevius quam par esse. Ibi venditor, ne non procederet
            contractus, negat id esse pallii vitium, sed crumenam turgidam efficere, ut ea parte
            offenderet brevitas. Quid multa? Sacrificus deponit crumenam: denuo contemplantur. Ibi
            impostor averso sacrifico crumenam arripit, ac semet in pedes coniicit. Sacerdos cursu
            insequitur ut erat palliatus, et sacrificum venditor. Sacrificus clamat, Tenete furem:
            venditor clamat, Tenete sacrificum: impostor clamat: Cohibete sacrificum furentem; et
            creditum est, quum viderent illum sic ornatum in publico currere. Itaque dum alter
            alteri in mora est, impostor effugit.</p>
        </sp>
        <sp>
          <speaker>Eut.</speaker>
          <p>Dignus qui non simplici suspendio pereat, tantus artifex.</p>
        </sp>
        <sp>
          <speaker>Ge.</speaker>
          <p>Nisi iam pendet.</p>
        </sp>
        <sp>
          <speaker>Eut.</speaker>
          <p>Utinam non solus, sed una cum illo qui talibus portentis favent in perniciem
            reipublicae.</p>
        </sp>
        <sp>
          <speaker>Ge.</speaker>
          <p>Non favent gratis. Catena est, quae demissa in terras pertingit ad Iovem.</p>
        </sp>
        <sp>
          <speaker>Eut.</speaker>
          <p>Ad fabulas redeundum.</p>
        </sp>
        <sp>
          <speaker>As.</speaker>
          <p>Ad te redit ordo, si fas est regem in ordinem cogere.</p>
        </sp>
        <sp>
          <speaker>Eut.</speaker>
          <p>Non cogar; imo volens veniam in ordinem; alioqui tyrannus essem, non rex, si leges,
            quas aliis praescribo, recusem.</p>
        </sp>
        <sp>
          <speaker>As.</speaker>
          <p>Veruntamen aiunt, principem esse supra leges.</p>
        </sp>
        <sp>
          <speaker>Eut.</speaker>
          <p>Istuc non omnino falso dictum est, si principem accipias summum illum principem, quem
            tum vocabant Caesarem; deinde si sic accipias, superiorem legibus, quod alii coacti
            utcunque servant, illum suapte sponte multo cumulatius praestare. Quod enim animus est
            corpori, hoc est bonus princeps reipublicae. Quid opus erat addere, bonus, quando malus
            princeps non est princeps: quemadmodum spiritus impurus, qui invasit corpus hominis, non
            est animus. Sed ad fabulam; et arbitror convenire, ut rex regiam fabulam adferam.
            Ludovicus, Galliarum rex, eius nominis undecimus, quum rebus domi turbatis
            peregrinaretur apud Burgundiones, occasione venationis nactus est familiaritatem cum
            Conone quodam homine rustico, sed animi simplicis ac sinceri. Nam hoc genus hominibus
            delectantur monarchae. Ad huius aedes frequenter diverterat rex ex venatu; et, ut
            plebeiis rebus nonnunquam delectantur magni principes, apud eum magna cum voluptate
            vescebatur rapis. Mox ubi Ludovicus restitutus iam rerum potiretur apud Gallos,
            submonuit Cononem uxor, ut regem veteris hospitii commonefaceret; adiret illum, et rapas
            aliquot insignes illi dono adferret. Tergiversatus est Conon, se lusurum operam:
            principes enim non meminisse talium officiorum. Sed vicit uxor. Deligit Conon rapas
            aliquot insignes; accingitur itineri. Verum ipse per viam captus illecebra cibi,
            paullatim devoravit omnes, una dumtaxat excepta insigniter magna. Ubi Conon prorepsisset
            in aulam, qua rex erat iturus, statim agnitus est a rege, et accersitus. Ille magna cum
            alacritate detulit munus; rex maiore cum alacritate accepit, mandans cuidam e proximis,
            ut diligenter reponeretur inter ea, quae haberet carissima. Cononem iubet secum
            prandere: a prandio egit Cononi gratias; et cupienti repetere rus suum iussit pro rapa
            numerari mille coronatos aureos. Huius rei fama quum, ut fit, per omne regis famulitium
            esset pervagata, quidam ex aulicis dono dedit regi equum non inelegantem. Rex
            intelligens, illum, provocatum benignitate quam praestiterat Cononi, captare praedam,
            vultu maiorem in modum alacri accepit munus, et convocatis primoribus consultare coepit,
            quo munere pensaret equum tam bellum, tamque pretiosum. Interim, qui donarat equum, spes
            opimas animo concipiebat, sic cogitans: Si sic pensavit rapam donatam a rustico, quanto
            munificentius pensaturus est equum talem oblatum ab aulico? Quum regi veluti de re magna
            consultanti alius aliud responderet, diuque vana spe lactatus esset captator; tandem
            rex: Venit, inquit, in mentem, quod illi donem: et accersito ex proceribus quopiam,
            dixit in aurem, ut adferat id, quod reperiret in cubiculo (simulque locum designat)
            serico diligenter obvolutum. Adfertur rapa: eam, ut erat obvoluta, rex sua manu donat
            aulico, addens, sibi videri bene pensatum equum cimelio, quod sibi constitisset mille
            coronatis. Digressus aulicus dum tollit linteum, pro thesauro reperit, non carbones,
            quod aiunt, sed rapam iam subaridam. Ita captator ille captus, risui fuit omnibus.</p>
        </sp>
        <sp>
          <speaker>As.</speaker>
          <p>Iam si permittis, rex, ut plebeius loquar regalia, referam quod ex tua fabula venit in
            mentem de eodem Ludovico. Nam ut ansa ansam, ita fabula trahit fabulam. Quidam famulus,
            quum vidisset pediculum repentem in veste regia, flexis genibus, ac sublata manu,
            significat, se nescio quid officii praestare velle. Ludovico praebente se, sustulit
            pediculum, et clam abiecit. Rogante rege, quid esset, puduit fateri. Quum instaret rex,
            fassus est, fuisse pediculum. Laetum, inquit, omen est; declarat enim me esse hominem,
            quod hoc genus vermiculorum peculiariter infestet hominem, praesertim in adolescentia.
            Iussitque pro officio numerari coronatos quadraginta. Post dies aliquammultos alter
            quidam, qui viderat illi feliciter cessisse tam humile officium, nec animadvertens,
            plurimum interesse, ex animo facias quid, an arte, simili gestu aggressus est regem, ac
            rursus illo se praebente, simulabat, se tollere quiddam e veste regia, quod mox
            abiiceret. Quum urgeret rex tergiversantem, ut diceret quid esset, mire simulato pudore,
            tandem respondit esse pulicem. Rex intellecto fuco, Quid, inquit, an tu me facies canem?
            Iussit tolli hominem, ac pro captatis quadraginta coronatis infligi quadraginta
          plagas.</p>
        </sp>
        <sp>
          <speaker>Phily.</speaker>
          <p>Non tutum est, ut audio, cum regibus facetiis ludere. Quemadmodum enim leones se
            nonnunquam placide praebent fricanti, iidem, ubi lubitum est, leones sunt, et iacet
            collusor; itidem favent principes. Sed adferam tuae fabulae fabulam non dissimilem, ne
            recedamus interim a Ludovico, cui pro delectamento erat, corvos hiantes fallere. Dono
            acceperat alicunde decem milia coronatorum. Quoties autem principibus obtigit nova
            pecunia, venantur omnes officiarii, et captant aliquam praedae partem; id non fugiebat
            Ludovicum. Quum igitur ea pecunia exprompta esset in mensa, quo magis irritaret spem
            omnium, sic loquutus est circunstantibus. Quid? an non videor vobis rex opulentus? Ubi
            collocabimus tantam pecuniae vim? Donaticia est, donari vicissim convenit. Ubi nunc sunt
            amici, quibus pro suis in me officiis debeo? Adsint nunc, priusquam effluat hic
            thesaurus. Ad hanc vocem accurrere permulti: nemo non sibi sperabat aliquid. Rex quum
            vidisset aliquem maxime inhiantem, et iam oculis devorantem pecuniam; ad eum conversus,
            Amice, inquit, quid tu narras? Ille commemorabat, se diu aluisse falcones regios, summa
            fide, nec sine gravibus impendiis: alius aliud adferebat; suum quisque officium verbis
            quantum poterat exaggerabat, idque non sine mendaciis. Rex omnes benigne audiebat, et
            singulorum orationem comprobabat. Haec consultatio dilata est in longum tempus, quo
            diutius spe metuque torqueret omnes. Adstabat inter hos primus Cancellarius; nam et hunc
            iusserat acciri. Is ceteris prudentior, non praedicabat officia sua, sed agebat
            spectatorem fabulae. Ad hunc tandem conversus rex: Quid, inquit, narrat meus
            Cancellarius? Solus ille nihil petit, nec praedicat officia sua. Ego, inquit
            Cancellarius, plus accepi a benignitate regia, quam promeruerim: nec ulla de re magis
            sollicitus sum, quam ut regiae in me munificentiae respondeam; tantum abest ut velim
            flagitare plura. Tum rex: Unus igitur, inquit, omnium non eges pecunia? Ne egerem,
            inquit alter, iam tua praestitit benignitas. Ibi rex versus ad alios: Nae ego sum,
            inquit, regum omnium magnificentissimus, qui tam opulentum habeam Cancellarium. Heic
            magis accensa spes est omnibus, futurum, ut pecunia ceteris distribueretur, quandoquidem
            ille nihil ambiebat. Ad hunc modum ubi satis diu lusisset rex, co&#235;git
            Cancellarium, ut totam eam summam domum auferret. Moxque versus ad ceteros iam moestos,
            Vobis, inquit, erit alia exspectanda occasio.</p>
        </sp>
        <sp>
          <speaker>Philo.</speaker>
          <p>Fortasse frigidius videbitur, quod narraturus sum; proinde deprecor doli mali
            suspicionem furtive, ne videar de industria ambisse immunitatem. Adiit eundem Ludovicum
            quidam, petens, ut munus, quod forte vacabat in eo pago in quo habitabat, iuberet in
            ipsum transferri. Rex audita petitione expedite respondit, Nihil efficies: videlicet
            amputans omnem spem impetrandi quod petebatur. Petitor item, mox actis regi gratiis,
            discessit. Rex in ipsa fronte colligens, hominem esse non omnino sinistri ingenii,
            suspicansque, illum non intellexisse, quid respondisset, iubet eum revocari. Redit. Tum
            rex, Intellexeras, inquit, quid tibi responderim ? Intellexi. Quid igitur dixi ? Me
            nihil effecturum. Cur igitur agebas gratias? Quoniam, inquit, est domi quod agam:
            proinde magno meo incommodo persequuturus eram heic spem ancipitem: nunc beneficium
            interpretor, cito negasse beneficium; meque lucratum quidquid eram perditurus, si vana
            spe lactatus fuissem. Ex eo responso rex coniectans hominem minime segnem, ubi pauca
            percunctatus esset, Habebis, inquit, quod petis, quo mihi bis agas gratias; simulque
            versus ad officiarios, Expediantur, inquit, huic sine mora diplomata, ne heic diu suo
            damno haereat.</p>
        </sp>
        <sp>
          <speaker>Eug.</speaker>
          <p>Non deest quod referam de Ludovico, sed malo de nostro Maximiliano. Qui ut nequaquam
            solitus est defodere pecuniam, ita clementissimus erat in eos, qui decoxerant, modo
            nobilitatis titulo commendarentur. Ex hoc hominum genere quum cuidam iuveni vellet
            opitulari, mandavit illi legationem, ut a civitate quadam, titulo nescio quo, peteret
            centum milia florenorum. Talis autem erat titulus, ut si quid impetratum esset
            dexteritate legati, pro lucro duci posset. Legatus extorsit millia quinquaginta; Caesari
            reddidit triginta. Caesar laetus insperata praeda, dimisit hominem, praeterea nihil
            inquirens. Interea quaestores et rationales olfecerant, plus acceptum fuisse quam
            exhibitum. Interpellant Caesarem, ut accerseret hominem. Accitus est: venit illico. Tum
            Maximilianus: Audio, inquit, te accepisse millia quinquaginta. Fassus est. Non
            exhibuisti nisi triginta millia. Fassus est et hoc. Reddenda est, inquit, ratio.
            Promisit se facturum, ac discessit. Rursum quum nihil esset actum, interpellantibus
            officiariis, revocatus est. Tum Caesar, Nuper, inquit, iussus es reddere rationem.
            Memini, inquit ille; et in hoc sum. Caesar suspicans, illi rationem nondum satis esse
            subductam, passus est illum sic abire. Quum sic eluderet, officiarii vehementer
            instabant; clamitantes, non esse ferendum, ut ille tam palam illuderet Caesari.
            Persuaserunt, ut accersitus iuberetur inibi praesentibus ipsis exhibere rationem. Annuit
            Caesar. Accitus venit ilico, nihil tergiversatus. Tum Caesar, Nonne, inquit, pollicitus
            es rationem? Pollicitus, respondit ille. Iam, inquit, opus est: en adsunt qui excipient;
            nec est diutius tergiversandi locus. Assidebant officiarii, paratis ad id codicillis.
            Ibi iuvenis sat dextre, Non detrecto, inquit, rationem, invictissime Caesar; verum
            huiusmodi rationum non sum admodum peritus, ut qui nunquam reddiderim: isti qui
            assident, talium rationum sunt peritissimi; si vel semel videro, quemadmodum illi
            tractent huiusmodi rationes, ego facile imitabor. Rogo iubeas illos vel exemplum edere;
            videbunt me docilem. Caesar sensit dictum hominis, quod non intelligebant hi, in quos
            dicebatur; ac subridens, Verum, inquit, narras; et aequum postulas. Ita iuvenem dimisit.
            Subindicabat enim, sic illos Caesari solere reddere rationem, quemadmodum ipse
            reddiderat; nimirum, ut bona pecuniae portio penes ipsos remaneret.</p>
        </sp>
        <sp>
          <speaker>Le.</speaker>
          <p>Nunc tempus est, ut ab equis, quod aiunt, ad asinos descendat fabula; a regibus ad
            Antonium sacrificum Lovaniensem, qui Philippo cognomento Bono fuit in deliciis. Huius
            viri feruntur multa vel iucunde dicta, vel iocose facta, sed pleraque sordidiora. Nam
            plerosque lusus suos condire solitus est unguento quodam, quod non admodum eleganter
            sonat, sed peius olet. Deligam unum ex mundioribus. Invitarat unum atque alterum bellum
            homunculum forte obvios in via. Quum redisset domum, reperit culinam frigidam, nec erat
            nummus in loculis; quod illi nequaquam erat insolens. Heic opus erat celeri consilio.
            Subduxit se tacitus: et ingressus culinam foeneratoris, quicum erat illi familiaritas,
            quod frequenter ageret cum illo, digressa famula, subduxit unam ex ollis aeneis una cum
            carnibus iam coctis, ac veste tectam deferebat domum: dat coquae: iubet protinus effundi
            carnes et ius in aliam ollam fictilem, simulque foeneratoris ollam defricari donec
            niteret. Eo facto mittit puerum ad foeneratorem, qui deposito pignore drachmas duas a
            foeneratore sumat mutuo; sed accipiat chirographum, quod testaretur, talem ollam missam
            ad ipsum. Foenerator non agnoscens ollam, utpote defrictam ac nitentem, recipit pignus,
            dat chirographum, et numerat pecuniam; ea pecunia puer emit vinum. Ita prospectum est
            convivio. Tandem quum appararetur prandium foeneratori, desiderata est olla. Heic
            iurgium adversus coquam. Ea quum gravaretur, constanter affirmavit, neminem eo die
            fuisse in culina praeter Antonium. Improbum videbatur hoc suspicari de sacrifico. Tandem
            itum est ad illum: exploratum an apud illum esset olla: ne musca quidem olla reperta.
            Quid multis ? Serio flagitata est ab illo olla, quod solus ingressus esset culinam, quo
            tempore desiderata est. Ille fassus est sumpsisse commodato ollam quandam, sed quam
            remisisset illi, unde sumpserat. Id quum illi pernegarent, et incaluisset contentio,
            Antonius adhibitis aliquot testibus, Videte, inquit, quam periculosum est cum horum
            temporum hominibus agere sine chirographo: intenderetur mihi propemodum actio furti, ni
            manum haberem foeneratoris. Et protulit syngrapham. Intellectus est dolus: fabula magno
            cum risu per totam regionem dissipata est, ollam oppignoratam ipsi cuius erat. Huiusmodi
            dolis libentius favent homines, si commissi sunt in personas odiosas, praesertim eos,
            qui solent aliis imponere.</p>
        </sp>
        <sp>
          <speaker>Ad.</speaker>
          <p>Nae tu nobis mare fabularum aperuisti, nominato Antonio: sed unam dumtaxat, eamque
            brevem referam, quam audivi nuperrime. Agitabant simul convivium aliquot belli, ut
            dicunt, homunculi, quibus nihil prius in vita, quam ridere. Inter hos erat Antonius,
            atque alter item, et ipse celebris hoc genere laudis, ac velut aemulus Antonii. Porro
            quemadmodum inter philosophos, si quando conveniunt, proponi solent quaestiunculae de
            rebus naturae, ita heic statim nata est quaestio, quaenam esset hominis pars
            honestissima. Alius divinabat oculos, alius cor, alius cerebrum, alius item aliud: et
            suae quisque divinationis rationem adferebat. Antonius iussus dicere sententiam, dixit,
            os sibi videri partem omnium honestissimam; et addidit caussam nescio quam. Tum alter
            ille, ne quid ipsi conveniret cum Antonio, respondit, eam partem qua sedemus, sibi
            videri honestissimam. Quum id videretur omnibus absurdum, attulit hanc caussam, quod is
            diceretur vulgo honoratissimus, qui primus consideret: hoc honoris competere parti, quam
            dixisset. Applausum est huic sententiae, et risum est affatim. Placuit homo sibi de hoc
            dicto; visusque est in eo certamine victus Antonius. Dissimulavit Antonius, qui non ob
            aliud detulerat ori primam honestatis laudem, nisi quod sciret, illum velut aemulum suae
            gloriae diversam partem nominaturum. Post dies aliquot quum rursus uterque vocatus esset
            ad idem convivium, ingressus Antonius offendit aemulum cum aliis aliquot confabulantem,
            dum adornatur coena: et aversus emisit clarum ventris crepitum ante faciem alterius.
            Ille indignatus, Abi, inquit, scurra; ubinam didicisti mores istos? Tum Antonius, Etiam
            indignaris? inquit. Si te salutassem ore, resalutasses: nunc te saluto parte corporis,
            vel te iudice, omnium honestissima, et scurra vocor. Sic recuperavit prius amissam
            gloriam Antonius. Diximus omnes; nunc superest ut pronuntiet iudex.</p>
        </sp>
        <sp>
          <speaker>Ge.</speaker>
          <p>Id faciam, sed non prius quam suum quisque cyathum ebiberit. En auspicor. Sed lupus in
            fabula.</p>
        </sp>
        <sp>
          <speaker>Po.</speaker>
          <p>Haud levum omen adfert Levinus Panagathus.</p>
        </sp>
        <sp>
          <speaker>Lev.</speaker>
          <p>Quid actum est inter tam lepidos congerrones?</p>
        </sp>
        <sp>
          <speaker>Po.</speaker>
          <p>Quid aliud? Certatum est fabulis, donec lupus intervenires.</p>
        </sp>
        <sp>
          <speaker>Lev.</speaker>
          <p>Huc igitur adsum, ut perficiam fabulam, volo vos omnes cras apud me prandere prandium
            theologicum.</p>
        </sp>
        <sp>
          <speaker>Ge.</speaker>
          <p>Scythicum promittis convivium.</p>
        </sp>
        <sp>
          <speaker>Lev.</speaker>
          <p>
            <foreign
              xml:lang="grc">Ἀυτὸ δείξει</foreign>. Nisi fatebimini hoc fuisse vobis quovis fabuloso
            convivio iucundius, non recuso dare poenas in coena. Nihil iucundius, quam quum serio
            tractantur nugae.</p>
        </sp>
      </div>
      <div
        n="38"
        type="colloquium">
        <head>Purpurea</head>
        <head>Personae</head>
        <castList>
          <castItem>Eutrapelus</castItem>
          <castItem>Fabulla</castItem>
        </castList>
        <sp>
          <speaker>Eu.</speaker>
          <p>Salva sis optima Fabulla. </p>
        </sp>
        <sp>
          <speaker>Fa.</speaker>
          <p>Salve multum, Eutrapele. Sed quid tandem novae rei accidit, quod nunc salutator
            insolens adveneris, quem hoc trienno toto nemo nostrum vidit?</p>
        </sp>
        <sp>
          <speaker>Eu.</speaker>
          <p>Dicam: forte praeteriens has aedes, vidi cornicem obvinctam candido linteo. Demirabar
            quid esset caussae.</p>
        </sp>
        <sp>
          <speaker>Fa.</speaker>
          <p>Adeone hospes es in hac regione, ut ignores hoc esse symbolum puerperii in aedibus?
          </p>
        </sp>
        <sp>
          <speaker>Eu.</speaker>
          <p>Eho, an non prodigium est videre cornicem albam? Sed extra iocum; sciebam maxime, verum
            suspicari non potui te puellam vixdum ingressam decimum sextum annum tam mature
            didicisse difficillimam artem gignendi liberos, quam aegre discunt quaedam ante annos
            triginta.</p>
        </sp>
        <sp>
          <speaker>Fa.</speaker>
          <p>Ut tu semper es quod diceris, Eutrapele.</p>
        </sp>
        <sp>
          <speaker>Eu.</speaker>
          <p>Ut nunquam deest Fabullae fabula. Demiranti igitur commodum occurrit Polygamus. </p>
        </sp>
        <sp>
          <speaker>Fa.</speaker>
          <p>Is qui nuper extulit uxorem decimam? </p>
        </sp>
        <sp>
          <speaker>Eu.</speaker>
          <p>Is ipse, sed quod te fugit, opinor, rursum tam ambitiose procum agit, quasi hactenus
            vixerit caelebs. Hic percuncntanti quid accidisset novae rei: Muliebre corpus, inquit,
            in his aedibus per medium sectum est in duo. Ob quod, inquam, facinus? - Si verum est,
            inquit, quod rumore populari iactatur, heic materfamilias sustinuit deglubere maritum
            suum; simulque cum risu subduxit sese.</p>
        </sp>
        <sp>
          <speaker>Fa.</speaker>
          <p>Homo crasse facetus. </p>
        </sp>
        <sp>
          <speaker>Eu.</speaker>
          <p>Ego me protinus intro coniicio, tibi felicem partum gratulaturus. </p>
        </sp>
        <sp>
          <speaker>Fa.</speaker>
          <p>Salutem mihi gratulare, si voles, Eutrapele; felicem partum tum gratulaberis, quum quod
            enixa sum videris de se praebere specimen boni viri. </p>
        </sp>
        <sp>
          <speaker>Eu.</speaker>
          <p>Pie tu quidem et vere, mea Fabulla. </p>
        </sp>
        <sp>
          <speaker>Fa.</speaker>
          <p>Nullius Fabulla sum nisi Petronii. </p>
        </sp>
        <sp>
          <speaker>Eu.</speaker>
          <p>Uni quidem Petronio paris, at non uni vivis, opinor. Ceterum hoc quoque gratulor, quod
            puerum enixa es. </p>
        </sp>
        <sp>
          <speaker>Fa.</speaker>
          <p>Sed quas ob caussas felicius iudicas peperisse masculum quam foeminam? </p>
        </sp>
        <sp>
          <speaker>Eu.</speaker>
          <p>Quin tu potius, Fabulla Petronii (iam enim vereor mea dicere), illud mihi expedis, quas
            ob caussas vos magis gaudetis peperisse masculos quam foeminas? </p>
        </sp>
        <sp>
          <speaker>Fa.</speaker>
          <p>Quid aliae sentiant nescio, ego nunc me gaudeo peperisse masculum, quia sic visum est
            Deo. Si maluisset ille puellam, maluissem et ipsa. </p>
        </sp>
        <sp>
          <speaker>Eu.</speaker>
          <p>An putas Deo tantum esse otii, ut etiam parturientibus obstetricetur? </p>
        </sp>
        <sp>
          <speaker>Fa.</speaker>
          <p>Quid agat ille potius, Eutrapele, quam ut propagatione servet, quod condidit? </p>
        </sp>
        <sp>
          <speaker>Eu.</speaker>
          <p>Quid agat, o bona? Imo ni Deus esset, non arbitror suffecturum tot negotiis. Exsulat
            Christiernus, Danorum rex, pius Evangelii fautor; Franciscus, Galliarum rex, hospes est
            Hispaniarum, nescio quam ex ipsius animi sententia, vir certe dignus meliore fortuna.
            Carolus molitur monarchiae proferre pomoeria; Ferdinandus rerum suarum satagit in
            Germania, bulimia pecuniarum urget aulas omnes, periculosos motus concitant agricolae
            nec tot stragibus ab instituto deterrentur, populus meditatur anarchiam, periculosis
            factionibus collabitur ecclesiae domus, hinc atque hinc distrahitur illa Iesu tunica
            inconsutilis. Vinea Domini non ab uno iam apro vastatur, simulque periclitatur
            sacerdotum cum decimis auctoritas, theologorum dignitas, monachorum maiestas; nutat
            confessio, vacillant vota, labascunt leges Pontificiae, vocatur in discrimen
            eucharistia, exspectatur Antichristus, totus orbis parturit nescio quid magni mali.
            Interim superant et imminent Turcae, nihil non populaturi si successerit quod agunt, et
            tu rogas: Quid agat potius? Imo tempus arbitror, ut suo quoque regno prospiciat in
            tempore. </p>
        </sp>
        <sp>
          <speaker>Fa.</speaker>
          <p>Quod hominibus videtur maximum, id fortasse videtur Deo nullius momenti. Sed ab hac
            fabula Dei personam, si vis, secludamus. Dic quae te caussae moveant, ut felicius
            existimes peperisse catulum quam catellam. </p>
        </sp>
        <sp>
          <speaker>Eu.</speaker>
          <p>Piae mentis est hoc iudicare optimum, quod dedit Deus citra controversiam optimus.
            Verum, si Deus tibi daret poculum crystallinum, nonne maximas ageres gratias? </p>
        </sp>
        <sp>
          <speaker>Fa.</speaker>
          <p>Agerem. </p>
        </sp>
        <sp>
          <speaker>Eu.</speaker>
          <p>Quid si idem daret vitreum, num pares ageres? Sed vereor ne tibi molestiam adferam pro
            solatio, haec apud te philosophans. </p>
        </sp>
        <sp>
          <speaker>Fa.</speaker>
          <p>Imo Fabullae nihil est iam a fabulis periculi. Iam quartam hebdomadam decumbo, satisque
            valeo vel ad luctam. </p>
        </sp>
        <sp>
          <speaker>Eu.</speaker>
          <p>Quin igitur e nido provolas? </p>
        </sp>
        <sp>
          <speaker>Fa.</speaker>
          <p>Vetuit rex. </p>
        </sp>
        <sp>
          <speaker>Eu.</speaker>
          <p>Qui rex? </p>
        </sp>
        <sp>
          <speaker>Fa.</speaker>
          <p>Imo tyrannus. </p>
        </sp>
        <sp>
          <speaker>Eu.</speaker>
          <p>Qui, quaeso?</p>
        </sp>
        <sp>
          <speaker>Fa.</speaker>
          <p>Syllaba dicam: mos. </p>
        </sp>
        <sp>
          <speaker>Eu.</speaker>
          <p>Heu, quam iste rex multa praeter aequum exigit. Pergamus igitur philosophari de
            crystallo et vitro.</p>
        </sp>
        <sp>
          <speaker>Fa.</speaker>
          <p>Marem, uti coniicio, natura praestantiorem ac firmiorem iudicas quam foeminam. </p>
        </sp>
        <sp>
          <speaker>Eu.</speaker>
          <p>Sic arbitror. </p>
        </sp>
        <sp>
          <speaker>Fa.</speaker>
          <p>Nimirum viris auctoribus. Num igitur viri vivaciores sunt quam foeminae? Num a morbis
            immunes? </p>
        </sp>
        <sp>
          <speaker>Eu.</speaker>
          <p>Nequaquam. Sed in genere viribus antecellunt.</p>
        </sp>
        <sp>
          <speaker>Fa.</speaker>
          <p>Sed ipsi rursus superantur a camelis. </p>
        </sp>
        <sp>
          <speaker>Eu.</speaker>
          <p>Imo prior creatus est masculus. </p>
        </sp>
        <sp>
          <speaker>Fa.</speaker>
          <p>Prior conditus est Adam quam Christus. Et solent artifices in posterioribus seipsos
            vincere. </p>
        </sp>
        <sp>
          <speaker>Eu.</speaker>
          <p>At Deus mulierem viro subiecit. </p>
        </sp>
        <sp>
          <speaker>Fa.</speaker>
          <p>Non statim melior est qui imperat; et nuptam subiicit, non foeminam. Ac rursus nuptam
            ita subiicit, ut quum utrique sit potestas alterius, mulierem tantum velit viro morem
            gerere, non ut praestantiori, sed ut ferociori. Dic, Eutrapele: uter infirmior, qui
            cedit alteri, an cui ceditur? </p>
        </sp>
        <sp>
          <speaker>Eu.</speaker>
          <p>Tibi quidem heic cedam, si mihi declararis quid senserit Paulus, scribens Corinthiis,
            quum viri caput dicit esse Christum, mulieris caput virum; rursus quum virum dicit
            imaginem et gloriam Dei, mulierem gloriam viri. </p>
        </sp>
        <sp>
          <speaker>Fa.</speaker>
          <p>Istud expediam, si mihi declararis, an solis viris datum sit esse membra Christi.</p>
        </sp>
        <sp>
          <speaker>Eu.</speaker>
          <p>Absit. Id quidem datum est omnibus hominibus per fidem. </p>
        </sp>
        <sp>
          <speaker>Fa.</speaker>
          <p>Qui fit igitur, ut caput unum quum sit, non habeatur omnibus membris commune? Deinde
            quum Deus hominem fingeret ad imaginem sui, utrum hanc imaginem expresserit in corporis
            figura, an in animi dotibus? </p>
        </sp>
        <sp>
          <speaker>Eu.</speaker>
          <p>In animi dotibus. </p>
        </sp>
        <sp>
          <speaker>Fa.</speaker>
          <p>At in his quid tandem habent viri nobis praecellentius? In utro sexu plures sunt
            temulentiae, rixae, pugnae, caedes, bella, rapinae et adulteria? </p>
        </sp>
        <sp>
          <speaker>Eu.</speaker>
          <p>At soli viri bellum gerimus pro patria. </p>
        </sp>
        <sp>
          <speaker>Fa.</speaker>
          <p>Sed iidem saepius deserto loco turpiter fugitis, nec semper pro patria, sed frequentius
            pro sordido salariolo deseritis uxorem et liberos, et peiores gladiatoribus ultro
            corpora vestra traditis in servilem necessitatem vel moriendi vel occidendi. Iam ut
            maxime iactes mihi virtutem bellicam, nemo vestrum, si semel esset expertus quid sit
            parere, non mallet decies in acie stare, quam subire semel quod nobis toties est
            experiundum. In bello non semper venitur ad manus; et si venitur, non in quavis
            exercitus parte discrimen est. Tui similes disponuntur in acie media, alius est in
            subsidiis, alius tuto sedet post principia. Denique plurimos servat deditio et fuga.
            Nobis cominus cum morte conflictandum est. </p>
        </sp>
        <sp>
          <speaker>Eu.</speaker>
          <p>Ista non nunc primum audio, verum suntne vera quae dicuntur? </p>
        </sp>
        <sp>
          <speaker>Fa.</speaker>
          <p>Nimium vera. </p>
        </sp>
        <sp>
          <speaker>Eu.</speaker>
          <p>Visne igitur, Fabulla, ut marito tuo persuadeam, ne posthac te contingat? Nam eo pacto
            tuta fueris ab isto discrimine. </p>
        </sp>
        <sp>
          <speaker>Fa.</speaker>
          <p>Equidem nihil malim, si possis. </p>
        </sp>
        <sp>
          <speaker>Eu.</speaker>
          <p>Quid praemii feret orator hic, si persuaserit? </p>
        </sp>
        <sp>
          <speaker>Fa.</speaker>
          <p>Dabo decem linguas bubulas fumo duratas. </p>
        </sp>
        <sp>
          <speaker>Eu.</speaker>
          <p>Istas malim quam decem linguas lusciniarum. Non reiicio conditionem, verum contractum
            hunc ratum esse nolim, priusquam intercesserit stipulatio. </p>
        </sp>
        <sp>
          <speaker>Fa.</speaker>
          <p>Addatur si libet, et si qua est alia cautio. </p>
        </sp>
        <sp>
          <speaker>Eu.</speaker>
          <p>Id fiet ex animi tui sententia, post mensem exactum. </p>
        </sp>
        <sp>
          <speaker>Fa.</speaker>
          <p>Quin potius nunc fit ex animi mei sententia? </p>
        </sp>
        <sp>
          <speaker>Eu.</speaker>
          <p>Dicam: quia vereor ne post mensem non sit eadem animi tui sententia. Itaque et tibi
            solvendum esset duplex praemium, et mihi duplex esset sumenda opera persuadendi ac
            dissuadendi. </p>
        </sp>
        <sp>
          <speaker>Fa.</speaker>
          <p>Age fiat ut voles, sed interim perge demonstrare, quare viri sexus sit praestantior
            foemineo. </p>
        </sp>
        <sp>
          <speaker>Eu.</speaker>
          <p>Video te meditatam hanc monomachiam, quamobrem in praesentia quidem consultius arbitror
            tibi concedere. Congrediar alias, sed armatus nec absque subsidiario milite. Nam ubi
            lingua res geritur, ne septem quidem viri pares sunt uni foeminae. </p>
        </sp>
        <sp>
          <speaker>Fa.</speaker>
          <p>Nimirum hoc telo armavit nos natura, quanquam ne vos quidem elingues estis. </p>
        </sp>
        <sp>
          <speaker>Eu.</speaker>
          <p>Fortassis, sed ubi puellus? </p>
        </sp>
        <sp>
          <speaker>Fa.</speaker>
          <p>In conclavi proximo. </p>
        </sp>
        <sp>
          <speaker>Eu.</speaker>
          <p>Quid illic? Coquit olus? </p>
        </sp>
        <sp>
          <speaker>Fa.</speaker>
          <p>Nugator, apud nutricem est.</p>
        </sp>
        <sp>
          <speaker>Eu.</speaker>
          <p>Quam mihi nutricem narras? an est alia nutrix quam ea quae mater est? </p>
        </sp>
        <sp>
          <speaker>Fa.</speaker>
          <p>Quid ni? vulgo fit. </p>
        </sp>
        <sp>
          <speaker>Eu.</speaker>
          <p>Pessimum mihi nominas auctorem rei bene gerendae, vulgum, Fabulla. Vulgo peccant, vulgo
            luditur alea, vulgo commeatur ad fornices, vulgo fraudatur, potatur, insanitur. </p>
        </sp>
        <sp>
          <speaker>Fa.</speaker>
          <p>Sic amicis visum est, censuerunt enim parcendum huic aetati tam tenerae. </p>
        </sp>
        <sp>
          <speaker>Eu.</speaker>
          <p>Atqui si natura dedit vires ad concipiendum, haud dubie dedit et ad lactandum. </p>
        </sp>
        <sp>
          <speaker>Fa.</speaker>
          <p>Probabile quidem est. </p>
        </sp>
        <sp>
          <speaker>Eu.</speaker>
          <p>Dic mihi, nonne sentis esse dulcissimum matris vocabulum? </p>
        </sp>
        <sp>
          <speaker>Fa.</speaker>
          <p>Sentio. </p>
        </sp>
        <sp>
          <speaker>Eu.</speaker>
          <p>Itaque si fieri posset, patereris aliam mulierem esse matrem tui partus? </p>
        </sp>
        <sp>
          <speaker>Fa.</speaker>
          <p>Minime gentium. </p>
        </sp>
        <sp>
          <speaker>Eu.</speaker>
          <p>Cur igitur volens plusquam dimidiatum matris nomen transfers in foeminam alienam? </p>
        </sp>
        <sp>
          <speaker>Fa.</speaker>
          <p>Bona verba, Eutrapele, non divido filium, sola totaque sum mater. </p>
        </sp>
        <sp>
          <speaker>Eu.</speaker>
          <p>Imo heic tibi, Fabulla, reclamat in os ipsa natura. Cur terra dicitur omnium parens? an
            quod gignat tantum? imo multo magis quod nutriat ea quae genuit. Quod aqua gignit, in
            aquis educatur. In terra nullum animantis aut plantae genus nascitur, quod eadem terra
            succo suo non alat. Nec est ullum animantis genus, quod non alat suos foetus. Ululae,
            leones et viperae educant partus suos; et homines suos foetus abiiciunt? Obsecro te,
            quid crudelius iis. qui prolem educationis taedio dicuntur exponere? </p>
        </sp>
        <sp>
          <speaker>Fa.</speaker>
          <p>Abominanda dicis. </p>
        </sp>
        <sp>
          <speaker>Eu.</speaker>
          <p>Atqui non perinde factum abominantur homines. Annon expositionis genus est infantulum
            tenerum, adhuc a matre rubentem, matrem spirantem, matris opem ea voce implorantem, quae
            movere dicitur et feras, tradere mulieri fortassis nec corpore salubri nec moribus
            integris, denique cui pluris sit pecuniae pauxillum, quam totus infans tuus?</p>
        </sp>
        <sp>
          <speaker>Fa.</speaker>
          <p>Delecta est mulier salubri corporis temperatura. </p>
        </sp>
        <sp>
          <speaker>Eu.</speaker>
          <p>Hoc medici certius iudicent quam tu. Sed finge heic illam tibi vel parem vel aliquanto,
            si vis, superiorem. An nihil interesse censes, utrum infans tenellus cognatum illum et
            familiarem hauriat succum et calore iam assueto foveatur, an alienis cogatur assuescere?
            Triticum in aliud solum iactum degenerat in avenam aut siliginem. Vitis in alium collem
            translata mutat ingenium. Plantula revulsa a parente terra flaccescit ac velut emoritur;
            eoque, quantum fieri potest, cum terra nativa transferunt. </p>
        </sp>
        <sp>
          <speaker>Fa.</speaker>
          <p>Imo narrant plantas translatas et insitas exuere silvestre ingenium et fructus aedere
            generosiores.</p>
        </sp>
        <sp>
          <speaker>Eu.</speaker>
          <p>At non protinus ut natae sunt, o bona. Veniet et olim hoc tempus, si Deus voluerit, ut
            adolescentem tuum ableges ab aedibus, literis iam ac severioribus disciplinis imbuendum,
            quae functio patris est potius quam matris. Nunc aetas tenera fovenda est. Porro quum ad
            salubritatem firmitatemque corporis plurimum refert, qualis sit alimonia, tum vero
            praecipue, quo succo tenerum illud ac molle corpusculum imbuatur. Nam heic quoque locum
            habet illud Flacci dictum: <emph>Quo semel est imbuta recens servabit odorem testa
            diu.</emph>
          </p>
        </sp>
        <sp>
          <speaker>Fa.</speaker>
          <p>De corpore non ita multum laboro, modo sit animus qualem optamus. </p>
        </sp>
        <sp>
          <speaker>Eu.</speaker>
          <p>Pie tu quidem, sed parum philosophice. </p>
        </sp>
        <sp>
          <speaker>Fa.</speaker>
          <p>Quam ob rem? </p>
        </sp>
        <sp>
          <speaker>Eu.</speaker>
          <p>Cur tu igitur, quoties concidis holus, quereris aciem cultri retusam esse et iubes
            exacui? Cur acum reiicis obtusa cuspide, quum ea res non adimat artem? </p>
        </sp>
        <sp>
          <speaker>Fa.</speaker>
          <p>Non deest ars, sed obstat instrumentum parum idoneum. </p>
        </sp>
        <sp>
          <speaker>Eu.</speaker>
          <p>Cur quibus est opus oculorum acie, vitant lolium et caepas?</p>
        </sp>
        <sp>
          <speaker>Fa.</speaker>
          <p>Quia vitiant oculos. </p>
        </sp>
        <sp>
          <speaker>Eu.</speaker>
          <p>Nonne animus est qui cernit? </p>
        </sp>
        <sp>
          <speaker>Fa.</speaker>
          <p>Est; nam nihil vident exanimes. Sed quid agat faber, vitiata securi? </p>
        </sp>
        <sp>
          <speaker>Eu.</speaker>
          <p>Agnoscis igitur corpus esse mentis organum?</p>
        </sp>
        <sp>
          <speaker>Fa.</speaker>
          <p>Apparet. </p>
        </sp>
        <sp>
          <speaker>Eu.</speaker>
          <p>Et fateris, vitiato corpore, non agere animum aut incommodius agere? </p>
        </sp>
        <sp>
          <speaker>Fa.</speaker>
          <p>Non dissimile veri dicis. </p>
        </sp>
        <sp>
          <speaker>Eu.</speaker>
          <p>Age, videor mihi nactus ingenium philosophicum. Finge igitur animum hominis demigrare
            in corpus galli gallinacei, num ederet vocem quam nunc edimus?</p>
        </sp>
        <sp>
          <speaker>Fa.</speaker>
          <p>Nequaquam. </p>
        </sp>
        <sp>
          <speaker>Eu.</speaker>
          <p>Quid obstaret? </p>
        </sp>
        <sp>
          <speaker>Fa.</speaker>
          <p>Quia desunt labra, dentes et lingua similis; nec epiglottis nec tres adsunt
            cartilagines a tribus motae musculis, ad quos pertinent nervi a cerebro demissi, nec
            fauces nec os simile. </p>
        </sp>
        <sp>
          <speaker>Eu.</speaker>
          <p>Quid si in corpus suis? </p>
        </sp>
        <sp>
          <speaker>Fa.</speaker>
          <p>Grunniret suillo more. </p>
        </sp>
        <sp>
          <speaker>Eu.</speaker>
          <p>Quid si in corpus cameli? </p>
        </sp>
        <sp>
          <speaker>Fa.</speaker>
          <p>Caneret ut canit camelus. </p>
        </sp>
        <sp>
          <speaker>Eu.</speaker>
          <p>Quid si in corpus asini, quod evenit Apuleio? </p>
        </sp>
        <sp>
          <speaker>Fa.</speaker>
          <p>Ruderet, opinor, ut asinus. </p>
        </sp>
        <sp>
          <speaker>Eu.</speaker>
          <p>Nimirum fatetur hoc ille, quum cuperet inclamare Caesarem, contractis quantum potuit
            labris, vix O sonuit, Caesarem nullo pacto potuit exprimere. Idem quum fabulam auditam,
            ne excideret, describere cuperet, damnavit cogitationem tam asininam, quum ungulas
            intueretur solidas. </p>
        </sp>
        <sp>
          <speaker>Fa.</speaker>
          <p>Et merito. </p>
        </sp>
        <sp>
          <speaker>Eu.</speaker>
          <p>Ergo lippientibus oculis, minus videt animus; oppletis sordibus auribus, minus audit;
            ubi cerebrum occupat pituita, minus olfacit; ubi stupet membrum, minus sentit; ubi malis
            humoribus vitiata est lingua, minus gustat. </p>
        </sp>
        <sp>
          <speaker>Fa.</speaker>
          <p>Negari non potest. </p>
        </sp>
        <sp>
          <speaker>Eu.</speaker>
          <p>Non ob aliud nisi quia vitiatum est organum. </p>
        </sp>
        <sp>
          <speaker>Fa.</speaker>
          <p>Arbitror. </p>
        </sp>
        <sp>
          <speaker>Eu.</speaker>
          <p>Nec inficiaris plerumque vitiari cibo potuque.</p>
        </sp>
        <sp>
          <speaker>Fa.</speaker>
          <p>Fateor, sed quid isthuc ad bonam mentem? </p>
        </sp>
        <sp>
          <speaker>Eu.</speaker>
          <p>Proinde quid lolium ad perspicaces oculos? </p>
        </sp>
        <sp>
          <speaker>Fa.</speaker>
          <p>Quia vitiat organum animi. </p>
        </sp>
        <sp>
          <speaker>Eu.</speaker>
          <p>Probe respondes. Verum illud expedi: unde fit, quod alius alio celerius intelligit ac
            tenacius meminit? alius alio citius irascitur, aut moderatius odit? </p>
        </sp>
        <sp>
          <speaker>Fa.</speaker>
          <p>Sic conditus est animus. </p>
        </sp>
        <sp>
          <speaker>Eu.</speaker>
          <p>Non sic elaberis. Unde fit, ut qui prius fuit ingenio celeri, felici memoria, postea
            fiat obliviosus ac tardus, sive plaga, sive casu, sive morbo, sive senio? </p>
        </sp>
        <sp>
          <speaker>Fa.</speaker>
          <p>Tu nunc mihi videre sophistam agere. </p>
        </sp>
        <sp>
          <speaker>Eu.</speaker>
          <p>Proin tu contra fac agas sophistriam. </p>
        </sp>
        <sp>
          <speaker>Fa.</speaker>
          <p>Opinor hoc te velle dicere, quod animus quemadmodum cernit et audit per oculos et
            aures, ita per organa quaedam intelligit, meminit, amat, odit, irascitur et placatur?
          </p>
        </sp>
        <sp>
          <speaker>Eu.</speaker>
          <p>Recte coniectas. </p>
        </sp>
        <sp>
          <speaker>Fa.</speaker>
          <p>Quae tandem sunt ista organa? et ubi sunt? </p>
        </sp>
        <sp>
          <speaker>Eu.</speaker>
          <p>Oculos ubi sunt, vides. </p>
        </sp>
        <sp>
          <speaker>Fa.</speaker>
          <p>Et aures et nares et palatum ubi sit, scio. Et toto corpore contactum esse video, nisi
            quum stupor occupat membrum. </p>
        </sp>
        <sp>
          <speaker>Eu.</speaker>
          <p>Amputato pede, tamen intelligit animus. </p>
        </sp>
        <sp>
          <speaker>Fa.</speaker>
          <p>Intelligit itidem et manu. </p>
        </sp>
        <sp>
          <speaker>Eu.</speaker>
          <p>At qui vehementem plagam accipit in tempus capitis aut in occipitium, concidit mortuo
            similis, omnique sensu suo vacat. </p>
        </sp>
        <sp>
          <speaker>Fa.</speaker>
          <p>Istuc aliquoties vidi. </p>
        </sp>
        <sp>
          <speaker>Eu.</speaker>
          <p>Ex hoc colligis intra cranium esse intellectus, voluntatis ac memoriae organa, minus
            quidem crassa, quam sunt aures et oculi, sed tamen materialia. Quandoquidem et spiritus,
            quos habemus in corpore subtilissimos, corporales sunt. </p>
        </sp>
        <sp>
          <speaker>Fa.</speaker>
          <p>An ista quoque vitiantur cibo potuque? </p>
        </sp>
        <sp>
          <speaker>Eu.</speaker>
          <p>Maxime. </p>
        </sp>
        <sp>
          <speaker>Fa.</speaker>
          <p>Cerebrum procul abest a stomacho. </p>
        </sp>
        <sp>
          <speaker>Eu.</speaker>
          <p>Ita summa fumarii pars abest a foco, tamen illi si insideas, senties vaporem. </p>
        </sp>
        <sp>
          <speaker>Fa.</speaker>
          <p>Non experiar. </p>
        </sp>
        <sp>
          <speaker>Eu.</speaker>
          <p>At si mihi non credas, sciscitare e ciconiis. Itaque refert qui spiritus, qui vapores a
            stomacho subvolent in cerebrum et in organa mentis. Nam hi si crudi sint ac frigidi,
            recidunt in stomachum.</p>
        </sp>
        <sp>
          <speaker>Fa.</speaker>
          <p>Nae tu mihi metam distillatoriam describis, qua ex floribus herbisque succum exhalantem
            excipimus. </p>
        </sp>
        <sp>
          <speaker>Eu.</speaker>
          <p>Haud ita male coniectas. Nam hepar, cui fel adhaeret, ignis loco est, stomachus
            patella, cranium summae metae colophon; atque adeo si vis, nasus fistulae plumbeae vice
            fungatur, itaque ex hoc mutuo fluxu ac refluxu humorum nascitur fere quidquid est
            morborum, ut varie delabitur varius humor nunc in oculos, nunc in stomachum, alias in
            scapulas, interim in cervicem aliove. Quoque magis intelligas: cur qui vino immodico
            sese ingurgitant, sunt male memores? qui cibis aluntur subtiliorum spirituum, minus
            torpent ingenio? Cur coriandrum memoriam emendat? elleborus mentem purgat? Cur expletio
            vehemens epilepsim adducit, quae stuporem adfert simul omnibus sensibus, quemadmodum et
            somnus profundus? Denique ut immodica sitis aut inedia ingenii memoriaeque vim elidit in
            pueris, ita cibus immodicus in pueris gignit ingenii stuporem, si credimus Aristoteli,
            nimirum igniculo mentis velut obruto ingesta materia.</p>
        </sp>
        <sp>
          <speaker>Fa.</speaker>
          <p>Estne igitur corporeus animus, ut a rebus corporalibus afficiatur? </p>
        </sp>
        <sp>
          <speaker>Eu.</speaker>
          <p>Animi rationalis natura non corrumpitur quidem ipsa, sed organis vitiatis impeditur
            illius vis et actio, velut artifex frustra valet arte, si destituatur idoneis
            instrumentis. </p>
        </sp>
        <sp>
          <speaker>Fa.</speaker>
          <p>Quanta quave specie est animus? </p>
        </sp>
        <sp>
          <speaker>Eu.</speaker>
          <p>Ridicule percunctaris de magnitudine aut figura, quum fatearis incorporalem. </p>
        </sp>
        <sp>
          <speaker>Fa.</speaker>
          <p>Ego corpus intelligo quod sentitur. </p>
        </sp>
        <sp>
          <speaker>Eu.</speaker>
          <p>Imo quae non sentiuntur perfectissima sunt, veluti Deus et angeli.</p>
        </sp>
        <sp>
          <speaker>Fa.</speaker>
          <p>Audio Deum et angelos spiritus appellari, at spiritum sentimus. </p>
        </sp>
        <sp>
          <speaker>Eu.</speaker>
          <p>Hac voce literae sacrae ob rudes homines balbutiunt, mentem significantes puram ab omni
            commercio rerum sensibilium. </p>
        </sp>
        <sp>
          <speaker>Fa.</speaker>
          <p>Quid igitur interest inter angelum et animum? </p>
        </sp>
        <sp>
          <speaker>Eu.</speaker>
          <p>Hoc ipsum, quod inter limacem et cochleam, aut si mavis testudinem. </p>
        </sp>
        <sp>
          <speaker>Fa.</speaker>
          <p>Corpus igitur domicilium est animi, magis quam instrumentum. </p>
        </sp>
        <sp>
          <speaker>Eu.</speaker>
          <p>Nihil vetat instrumentum adiunctum dici domicilium. Atque hac quidem de re variant
            philosophorum sententiae. Sunt qui dicant corpus esse vestem animae, sunt qui
            domicilium, sunt qui instrumentum, sunt qui harmoniam. Horum quodcunque dixeris,
            consequitur actiones animi corporis affectionibus impediri. Primum si quod vestis est
            corpori, idem corpus est animo, quantum ad corporis valetudinem faciat vestis,
            declaravit Hercules; ne quid de coloribus aut pilorum pelliumque generibus referam.
            Ceterum an eadem anima sufficiat pluribus corporibus deterendis, quemadmodum corpus
            multas deterit vestes, viderit Pythagoras.</p>
        </sp>
        <sp>
          <speaker>Fa.</speaker>
          <p>Non incommodum foret, si iuxta Pythagoram liceret ut vestibus ita animabus mutatoriis
            uti. Sic ut mensibus hibernis sumeretur corpus obesum crassaeque texturae, aestivis
            rarius et gracilius. </p>
        </sp>
        <sp>
          <speaker>Eu.</speaker>
          <p>Atqui parum, opinor, esset commodum, si quemadmodum multis vestibus detritis, tandem et
            corpus deterimus, ita multis corporibus detritis, tandem et anima senesceret
            deficeretque. </p>
        </sp>
        <sp>
          <speaker>Fa.</speaker>
          <p>Non sane. </p>
        </sp>
        <sp>
          <speaker>Eu.</speaker>
          <p>Iam quemadmodum ad corporis salubritatem agilitatemque refert qua veste sit amictum,
            ita refert quod corpus circunferat anima. </p>
        </sp>
        <sp>
          <speaker>Fa.</speaker>
          <p>Profecto, si corpus vestis est animae, video multos homines admodum varie cultos. </p>
        </sp>
        <sp>
          <speaker>Eu.</speaker>
          <p>Sic est. Et tamen nonnulla pars huius rei sita est in nobis, quam commode vestiatur
            anima. </p>
        </sp>
        <sp>
          <speaker>Fa.</speaker>
          <p>Valeat igitur vestis, dic aliquid de domicilio. </p>
        </sp>
        <sp>
          <speaker>Eu.</speaker>
          <p>Atqui, ne quod dico tibi videatur commentum, Fabulla, ipse dominus Iesus suum corpus
            templum appellat. Et Petrus apostolus suum corpus tabernaculum appellat. Nec defuerunt
            qui corpus dixerunt animae sepulchrum, <foreign
              xml:lang="grc">σῶμα</foreign> dictum arbitrantes quasi <foreign
              xml:lang="grc">σῆμα</foreign>; alii carcerem mentis appellarunt, nonnulli praesidium,
            velut arcem munitam. Quorum animus est undiquaque purus, in templo habitat; qui non
            tenentur amore rerum corporalium, horum animus agit in tabernaculo, libenter exiliturus,
            si vocet imperator. Qui prorsus excaecati sunt vitiis spurcissimis, ut nunquam aspirent
            ad auram libertatis evangelicae, horum animus iacet in sepulchro. Ceterum qui moleste
            luctantur cum vitiis, nec adhuc possunt quod volunt, horum animus habitat in carcere,
            subinde clamans ad liberatorem omnium: Educ de carcere animam meam, ut confiteatur
            nomini tuo, domine. Qui graviter pugnant cum satana, vigilantes et excubantes adversus
            insidias illius, qui circumit ut leo quaerens quem devoret, horum animus versatur in
            praesidio, unde iniussu imperatoris non licet discedere. </p>
        </sp>
        <sp>
          <speaker>Fa.</speaker>
          <p>Si corpus est animi domicilium, plurimos video quorum animus male habitet. </p>
        </sp>
        <sp>
          <speaker>Eu.</speaker>
          <p>Sic est, videlicet in aedibus perstillantibus, opacis, ventis omnibus obnoxiis,
            fumosis, pituitosis, laceris ac ruinosis, denique putribus et infectis. Et tamen Cato
            primam felicitatis partem iudicat bene habitare. </p>
        </sp>
        <sp>
          <speaker>Fa.</speaker>
          <p>Tolerabilis res, si liceret in aliud immigrare domicilium. </p>
        </sp>
        <sp>
          <speaker>Eu.</speaker>
          <p>Emigrare non licet, nisi quum evocat locator. Verumtamen, si non licet emigrare, licet
            arte curaque nostra domicilium animi commodius reddere, quemadmodum in aedibus mutantur
            fenestrae, attollitur solum, incrustantur aut convestiuntur tabulatu parietes, situs
            igni suffituque purgatur. Id in senili corpore iamque ruinam minitante difficillimum
            est. Plurimum autem conducit, si puerile corpus ab ipso protinus ortu sicut oportet
            curetur. </p>
        </sp>
        <sp>
          <speaker>Fa.</speaker>
          <p>Tu quidem matrem ac nutricem medicam esse iubes. </p>
        </sp>
        <sp>
          <speaker>Eu.</speaker>
          <p>Plane iubeo, quod attinet ad delectum ac moderationem cibi potusque, motus, somni,
            balneorum, unctionum, frictionum, vestitus. Quam multos esse censes, qui gravissimis
            morbis ac vitiis obnoxii sunt, epilepsiae, gracilitati, imbecillitati, surditati,
            fractis lumbis, distortis membris, infirmo cerebro, stupori mentis, non ob aliud nisi
            quod a nutricibus indiligenter curati sunt? </p>
        </sp>
        <sp>
          <speaker>Fa.</speaker>
          <p>Demiror te non pro pictore factum fuisse Franciscanum, qui tam belle concioneris. </p>
        </sp>
        <sp>
          <speaker>Eu.</speaker>
          <p>Ubi te Claranam videro, tum ego tibi Franciscanus concionabor. </p>
        </sp>
        <sp>
          <speaker>Fa.</speaker>
          <p>Ego sane libens scire cupiam quid sit anima, de qua tam multa audimus dicimusque, cum
            nemo viderit. </p>
        </sp>
        <sp>
          <speaker>Eu.</speaker>
          <p>Imo nemo non videt, cui sunt oculi. </p>
        </sp>
        <sp>
          <speaker>Fa.</speaker>
          <p>Video pictas animas infantuli specie. Verum cur non adduntur alae, quemadmodum angelis?
          </p>
        </sp>
        <sp>
          <speaker>Eu.</speaker>
          <p>Quoniam delabentibus e coelo fractae sunt alae, si qua Socraticis fabulis habenda
            fides.</p>
        </sp>
        <sp>
          <speaker>Fa.</speaker>
          <p>Quomodo igitur subvolare dicuntur in coelum? </p>
        </sp>
        <sp>
          <speaker>Eu.</speaker>
          <p>Quoniam fides et caritas faciunt ut illis renascantur alae. Has alas petebat ille,
            pertaesus domicilium sui corporis, dum clamat: <emph>Quis dabit mihi pennas sicut
              columbae, et volabo et requiescam?</emph> Nec enim alias alas habet anima, quum sit
            incorporea, nec ullam habet speciem quae corporis oculis sit conspicua, sed certius
            cernuntur ea quae videmus animo. Credisne Deum esse? </p>
        </sp>
        <sp>
          <speaker>Fa.</speaker>
          <p>Maxime. </p>
        </sp>
        <sp>
          <speaker>Eu.</speaker>
          <p>At nihil minus videri potest quam Deus. </p>
        </sp>
        <sp>
          <speaker>Fa.</speaker>
          <p>Videtur in rebus conditis. </p>
        </sp>
        <sp>
          <speaker>Eu.</speaker>
          <p>Itidem videtur animus ex actione. Si quaeris quid agat in corpore vivo, contemplate
            corpus exanime. Quum vides hominem sentire, cernere, audire, moveri, intelligere,
            meminisse, ratiocinari, certius vides animam adesse, quam nunc vides hunc cantharum;
            potest enim falli sensus unus, tot argumenta sensuum non fallunt. </p>
        </sp>
        <sp>
          <speaker>Fa.</speaker>
          <p>Proinde si non potes ostendere animam, sic illam notis quibusdam pinge, quasi mihi
            velis describere Caesarem, quem nondum vidi. </p>
        </sp>
        <sp>
          <speaker>Eu.</speaker>
          <p>Aristotelis definitio in promptu est. </p>
        </sp>
        <sp>
          <speaker>Fa.</speaker>
          <p>Quae? Nam aiunt istum esse probum rerum omnium depictorem. </p>
        </sp>
        <sp>
          <speaker>Eu.</speaker>
          <p>
            <emph>Anima est actus corporis organici, physici, vitam habentis in potentia. </emph>
          </p>
        </sp>
        <sp>
          <speaker>Fa.</speaker>
          <p>Cur actum vocat potius quam iter aut viam? </p>
        </sp>
        <sp>
          <speaker>Eu.</speaker>
          <p>Non heic cavetur aurigis aut equitibus, sed animae ratio definitur. Et actum vocat
            formam, cuius naturae est agere, quum materiae ratio sit pati. Omnis autem corporis
            motus naturalis ab animo proficiscitur. Est autem varius corporis motus. </p>
        </sp>
        <sp>
          <speaker>Fa.</speaker>
          <p>Intelligo. Sed cur addit: <emph>organici?</emph>
          </p>
        </sp>
        <sp>
          <speaker>Eu.</speaker>
          <p>Quoniam anima nihil agit nisi per organa, hoc est instrumenta corporis. </p>
        </sp>
        <sp>
          <speaker>Fa.</speaker>
          <p>Cur addit: <emph>physici?</emph>
          </p>
        </sp>
        <sp>
          <speaker>Eu.</speaker>
          <p>Quia Daedalus frustra fingeret tale corpus. Ideoque addit: <emph>vitam habentis in
              potentia.</emph> Forma non agit in quidvis, sed in materiam capacem. </p>
        </sp>
        <sp>
          <speaker>Fa.</speaker>
          <p>Quid si angelus immigraret in corpus hominis? </p>
        </sp>
        <sp>
          <speaker>Eu.</speaker>
          <p>Ageret quidem, sed non per organa naturalia, nec vitam daret corpori, si abesset
          anima.</p>
        </sp>
        <sp>
          <speaker>Fa.</speaker>
          <p>Habeone iam totam animae rationem? </p>
        </sp>
        <sp>
          <speaker>Eu.</speaker>
          <p>Habes Aristotelicam. </p>
        </sp>
        <sp>
          <speaker>Fa.</speaker>
          <p>Equidem accepi celebrem esse philosophum, et vereor ne sapientum centuriae mihi
            scribant haereseos dicam, si quid refrager. Alioqui quidquid adhuc dixit de anima
            hominis, competit in asinum et bovem. </p>
        </sp>
        <sp>
          <speaker>Eu.</speaker>
          <p>Imo in scarabeum quoque et limacem. </p>
        </sp>
        <sp>
          <speaker>Fa.</speaker>
          <p>Quid igitur interest inter animam bovis et hominis? </p>
        </sp>
        <sp>
          <speaker>Eu.</speaker>
          <p>Qui dicunt animam nihil aliud esse quam harmoniam qualitatum corporis, faterentur non
            ita multum interesse, videlicet harmonia soluta, perire pariter animas utriusque. Ne
            ratione quidem distinguitur bovis ab hominis anima, sed quod boum minus sapit quam
            hominum, quemadmodum videre est et homines qui minus sapiunt quam bos. </p>
        </sp>
        <sp>
          <speaker>Fa.</speaker>
          <p>Nae isti bubulam habent mentem. </p>
        </sp>
        <sp>
          <speaker>Eu.</speaker>
          <p>Attamen illud ad te pertinet, quod pro testudinis qualitate modulatior est harmonia.
          </p>
        </sp>
        <sp>
          <speaker>Fa.</speaker>
          <p>Fateor. </p>
        </sp>
        <sp>
          <speaker>Eu.</speaker>
          <p>Nec parvi refert, ex quo ligno quave figura sit facta testudo.</p>
        </sp>
        <sp>
          <speaker>Fa.</speaker>
          <p>Verisimile dicis. </p>
        </sp>
        <sp>
          <speaker>Eu.</speaker>
          <p>Nec ex quorumlibet animantium intestinis fiunt canorae fides. </p>
        </sp>
        <sp>
          <speaker>Fa.</speaker>
          <p>Audivi. </p>
        </sp>
        <sp>
          <speaker>Eu.</speaker>
          <p>Atque hae quidem ex aeris circumfusi madore aut siccitate laxantur, contrahuntur
            nonnunquam et rumpuntur. </p>
        </sp>
        <sp>
          <speaker>Fa.</speaker>
          <p>Istuc vidi non semel. </p>
        </sp>
        <sp>
          <speaker>Eu.</speaker>
          <p>Heic igitur potes opem praestare non vulgarem infantulo tuo, ut animus illius
            testudinem habeat bene temperatam minimeque vitiatam, ne laxa sit segnitie, ne strildula
            sit iracundia, ne rauca sit temulentia. Nam hos affectus inserit in nobis nonnunquam
            educatio victusque ratio. </p>
        </sp>
        <sp>
          <speaker>Fa.</speaker>
          <p>Admonitionem accipio, sed exspecto quo pacto tuearis Aristotelem. </p>
        </sp>
        <sp>
          <speaker>Eu.</speaker>
          <p>Ille quidem descripsit in genere animam animantem, vegetantem ac sentientem. Anima dat
            vitam, sed non protinus animal est quod vivit. Vivunt enim et senescunt et emoriuntur
            arbores, at non sentiunt, quanquam his quoque nonnulli sensum tribuunt stupidum. In
            adhaesis vix deprehenditur sensus, in spongia deprehenditur ab avulsoribus, in arboribus
            materiarum caesores sensum comperiunt, si quid illis credimus. Aiunt enim, si palma
            ferias truncum arboris, quam velis caedere, quemadmodum fere solent materiarii,
            difficilius arbor inciditur, ut semet contraxit metu. Quod autem vivit ac sentit, animal
            est. Nihil autem prohibet esse vegetabile quod non sentit, veluti fungi, betae, caules.
          </p>
        </sp>
        <sp>
          <speaker>Fa.</speaker>
          <p>Ista si vivunt utcunque, si sentiunt utcunque, si moventur cum adolescunt, quid
            prohibet eadem dignari animalis cognomine? </p>
        </sp>
        <sp>
          <speaker>Eu.</speaker>
          <p>Non ita visum est maioribus, neque nobis fas est ab illorum placitis discedere, ac ne
            refert quidem ad hoc, quod nunc agimus. </p>
        </sp>
        <sp>
          <speaker>Fa.</speaker>
          <p>Atqui non feram eandem esse animam scarabei et hominis. </p>
        </sp>
        <sp>
          <speaker>Eu.</speaker>
          <p>Non est eadem, o bona, sed ratio quadamtenus communis est. Animat, vegetat, sensibile
            reddit corpus tuum anima tua. Idem agit scarabei anima in suo corpore. Nam quod quaedam
            aliter aut aliud agit anima hominis quam scarabei, partim in caussa est materia. Non
            canit, non loquitur scarabeus, quia caret organis ad haec idoneis. </p>
        </sp>
        <sp>
          <speaker>Fa.</speaker>
          <p>Illud igitur dicis, si anima scarabei demigraret in corpus hominis, idem ageret quod
            agit anima humana. </p>
        </sp>
        <sp>
          <speaker>Eu.</speaker>
          <p>Imo, ne si mens quidem angelica, quemadmodum dixi. Nihil autem interest inter angelum
            et animam humanam, nisi quod hominis anima in hoc condita est, ut agat corpus humanum
            naturalibus organis instructum; quemadmodum anima scarabei non movet nisi corpus
            scarabei, angelus non in hoc conditus est, ut animet corpus, sed ut absque corporalibus
            organis intelligat.</p>
        </sp>
        <sp>
          <speaker>Fa.</speaker>
          <p>Num idem potest anima? </p>
        </sp>
        <sp>
          <speaker>Eu.</speaker>
          <p>Potest quidem a corpore semota. </p>
        </sp>
        <sp>
          <speaker>Fa.</speaker>
          <p>Non est igitur sui iuris, dum est in corpore. </p>
        </sp>
        <sp>
          <speaker>Eu.</speaker>
          <p>Non profecto, nisi si quid accidat praeter communem naturae cursum. </p>
        </sp>
        <sp>
          <speaker>Fa.</speaker>
          <p>Verum tu mihi pro una anima plures animas effudisti, animantem, vegetantem, sensibilem,
            intelligentem, memorem, volentem, irascentem, concupiscentem. Mihi satis erat una. </p>
        </sp>
        <sp>
          <speaker>Eu.</speaker>
          <p>Eiusdem animae diversae sunt actiones, ex his varia sortitur cognomina.</p>
        </sp>
        <sp>
          <speaker>Fa.</speaker>
          <p>Non satis assequor quod dicis. </p>
        </sp>
        <sp>
          <speaker>Eu.</speaker>
          <p>At faciam, ut assequaris. Tu in cubiculo es uxor, in officina es textrix aulaeorum, in
            taberna es aulaeorum venditrix, in culina es coqua, inter famulos et famulas es domina,
            inter liberos es mater, et tamen haec omnia es eadem in domo.</p>
        </sp>
        <sp>
          <speaker>Fa.</speaker>
          <p>Satis tu quidem pingui Minerva philosopharis. Sic igitur est animus in corpore,
            quemadmodum ego in domo? </p>
        </sp>
        <sp>
          <speaker>Eu.</speaker>
          <p>Sic. </p>
        </sp>
        <sp>
          <speaker>Fa.</speaker>
          <p>Atqui dum ego texo in officina, non coquo in culina.</p>
        </sp>
        <sp>
          <speaker>Eu.</speaker>
          <p>Neque enim tu es anima tantum, sed anima corpus circumferens, corpus autem non potest
            simul pluribus inesse locis; anima quoniam est forma simplex, sic est in toto corpore,
            ut in singulis corporis partibus sit tota, quamvis non idem agat per omnes partes nec
            eodem modo per quomodolibet affectas. Nam sapit ac meminit in cerebro, irascitur in
            corde, concupiscit in hepate, audit in auribus, cernit in oculis, olfacit in naribus,
            gustat in palato et lingua, sentit in omnibus partibus corporis, quae nervaceum aliquid
            habent adiunctum. Neque enim sentit in pilis nec summis unguibus, ac ne pulmo quidem per
            se sentit nec hepar, fortasse nec lien. </p>
        </sp>
        <sp>
          <speaker>Fa.</speaker>
          <p>Proinde in quibusdam partibus animat tantum ac vegetat. </p>
        </sp>
        <sp>
          <speaker>Eu.</speaker>
          <p>Ita videtur. </p>
        </sp>
        <sp>
          <speaker>Fa.</speaker>
          <p>Si in uno homine facit haec omnia eadem anima, consequitur ut foetus in utero materno
            statim ut augescit, quod est vitae signum, simul et sentiat et intelligat, nisi forte
            unius hominis initio plures sunt animae, deinde ceteris cedentibus, una peragit omnia;
            ita ut primum homo fuerit planta, mox animal, postremum homo. </p>
        </sp>
        <sp>
          <speaker>Eu.</speaker>
          <p>Quod dicis, fortasse non absurdum videatur Aristoteli. Nobis probabilius est simul cum
            vita infundi rationalem animam, sed quae velut igniculus immersa materiae supra modum
            humidae nondum queat exserere vires suas. </p>
        </sp>
        <sp>
          <speaker>Fa.</speaker>
          <p>Animus igitur illigatus est corpori quod agit movetque? </p>
        </sp>
        <sp>
          <speaker>Eu.</speaker>
          <p>Non aliter quam testudo domui quam circumfert. </p>
        </sp>
        <sp>
          <speaker>Fa.</speaker>
          <p>Eam movet quidem, sed sic ut simul moveatur, quemadmodum gubernator flectit navem quo
            vult, sed ipse interim cum navi movetur. </p>
        </sp>
        <sp>
          <speaker>Eu.</speaker>
          <p>Imo, quemadmodum sciurus voluit caveam rotatilem, mobilis interim et ipse.</p>
        </sp>
        <sp>
          <speaker>Fa.</speaker>
          <p>Sic et afficit anima corpus ac vicissim afficitur? </p>
        </sp>
        <sp>
          <speaker>Eu.</speaker>
          <p>Sane quod ad operationes attinet. </p>
        </sp>
        <sp>
          <speaker>Fa.</speaker>
          <p>Ergo quod ad naturam pertinet, par est anima morionis animae Salomonis. </p>
        </sp>
        <sp>
          <speaker>Eu.</speaker>
          <p>Nihil absurdum.</p>
        </sp>
        <sp>
          <speaker>Fa.</speaker>
          <p>Itaque pares sunt et angeli, quandoquidem carent materia, quae parit, ut ais,
            inaequalitatem. </p>
        </sp>
        <sp>
          <speaker>Eu.</speaker>
          <p>Iam satis philosophiae. Quin potius haec theologos torqueant; nos hoc agamus quod
            coepimus. Si tota mater esse vis, cura corpusculum infantuli tui, quo posteaquam sese
            explicuit ex vaporibus, mentis igniculus, bonis et commodis organis utatur. Quoties
            audis puerum tuum vagientem, crede illum hoc abs te flagitare. Quum vides in pectore
            duos istos veluti fonticulos turgidos ac lacteo liquore vel suapte sponte manantes,
            crede naturam admonere te tui officii. Alioqui, quum infans iam fari meditabitur ac
            blanda balbutie te mammam vocabit, qua fronte hoc audies ab eo, cui mammam negaris, et
            ad conductitiam mammam relegaris, perinde quasi caprae aut ovi subiecisses? Ubi iam erit
            fandi potens, quid si te pro matre vocet semimatrem? Virgam expedies, opinor. Atqui vix
            semimater est, quae recusat alere quod peperit. Potior geniturae pars est nutricatio
            teneri puelli. Alitur enim non solum lacte, sed et fragrantia materni corporis: requirit
            eundem liquorem, iam notum et familiarem, quem hausit in corpore, et unde coaluit. Atque
            ego quidem sum in hac sententia, ut existimem in pueris ex lactis natura et indolem
            vitiari, non aliter quam in frugibus et plantis terrae succus mutat ingenium eius quod
            alit. An putas temere vulgo dici: <emph>Iste malitiam cum lacte nutricis imbibit? Ne
              illud quidem, opinor, quod a Graecis dici solet, ut <emph>nutrices,</emph> quum
              significant aliquem male pasci, paululum enim praemansi in os inserunt infantis,
              maximam partem deglutiunt ipsae. Proinde ne peperit quidem, quae quod enixa est mox
              abiicit. Istuc enim abortire est, non parere. Et in tales foeminas mihi competere
              Graecorum videtur etymologia, qui <foreign
                xml:lang="grc">μήτηρ</foreign> dici putant a <foreign
                xml:lang="grc">μὴ τηρεῖν</foreign>, hoc est a non servando. Nam prorsus conductitiam
              nutricem infantulo adhuc a matre tepenti adsciscere genus est expositionis. </emph>
          </p>
        </sp>
        <sp>
          <speaker>Fa.</speaker>
          <p>Accederem, ni delecta esset mulier, in qua nihil desideres. </p>
        </sp>
        <sp>
          <speaker>Eu.</speaker>
          <p>Ut nihil referat, quod lac bibat mollis infantia, quam salivam cum praemanso cibo
            deglutiat, ut talis contigerit nutrix, qualem haud scio an ulla reperiatur, an putas
            ullam esse, quae nutricationis omne taedium devorare possit quemadmodum mater? sordes,
            assessiones, vagitus, morbos, servandi nunquam satis diligentem curam? Si est quae
            pariter amet ut mater, erit quae pariter curet. Quin et illud fiet ut segnius amet te
            filius, nativa illa caritate velut in duas matres distracta, nec tu simili pietate
            duceris erga filium, ut iam grandior minus libenter sit obtemperaturus iussis tuis, et
            tu frigidius illius curam habitura, in cuius moribus fortasse videbis nutricem.
            Praecipuus autem discendi gradus est mutuus inter docentem ac discentem amor. Ergo, si
            nihil decesserit illi nativae pietatis fragrantiae, facilius illi instillabis praecepta
            recte vivendi. Neque enim heic parum valet mater, vel ob hoc quod materiam tractet
            mollissimam et in omnia sequacem. </p>
        </sp>
        <sp>
          <speaker>Fa.</speaker>
          <p>Ut video, non tam facilis est res peperisse, quam vulgus existimat. </p>
        </sp>
        <sp>
          <speaker>Eu.</speaker>
          <p>Si mihi parum habes fidei, en tibi Paulus aperte de muliere loquens:
            <emph>Salva,</emph> inquit, <emph>fiet per liberorum generationem. </emph>
          </p>
        </sp>
        <sp>
          <speaker>Fa.</speaker>
          <p>Salva est igitur quae peperit? </p>
        </sp>
        <sp>
          <speaker>Eu.</speaker>
          <p>Nequaquam, sed addit: Si liberi permanserint in fide. Nondum absolvisti genitricis
            munus, nisi primum tenerum corpusculum filii, mox animum aeque mollem recta educatione
            finxeris.</p>
        </sp>
        <sp>
          <speaker>Fa.</speaker>
          <p>Atqui isthuc matribus in manu non est, ut filii perseverent in pietate. </p>
        </sp>
        <sp>
          <speaker>Eu.</speaker>
          <p>Fortassis, sed tantum habet momenti vigilans admonitio, ut Paulus existimet matribus
            imputandum, si liberi degenerent a piis moribus. Denique si praestiteris quod in te
            situm est, Deus opem suam coniunget cum tua diligentia. </p>
        </sp>
        <sp>
          <speaker>Fa.</speaker>
          <p>Mihi quidem, Eutrapele, tua persuasit oratio, si queas idem persuadere parentibus et
            marito. </p>
        </sp>
        <sp>
          <speaker>Eu.</speaker>
          <p>Isthuc ad me recipio, modo tu me tuo iuves suffragio. </p>
        </sp>
        <sp>
          <speaker>Fa.</speaker>
          <p>Polliceor. </p>
        </sp>
        <sp>
          <speaker>Eu.</speaker>
          <p>Sed licetne videre puellum? </p>
        </sp>
        <sp>
          <speaker>Fa.</speaker>
          <p>Licet maxime. Heus, Syrisca, voca nutricem una cum infante. </p>
        </sp>
        <sp>
          <speaker>Eu.</speaker>
          <p>Scitus admodum puer. Vulgo dicitur veniam deberi primum experienti. At tu prima statim
            experientia summam artis expressisti. </p>
        </sp>
        <sp>
          <speaker>Fa.</speaker>
          <p>Non est sculptilis imago, ut arte sit opus. </p>
        </sp>
        <sp>
          <speaker>Eu.</speaker>
          <p>Verum, sed fusile sigillum est. Utcunque res habet, felicissime cecidit; utinam pari
            felicitate cadant imagines, quas intexis aulaeis.</p>
        </sp>
        <sp>
          <speaker>Fa.</speaker>
          <p>At tu contra felicius pingis quam gignis. </p>
        </sp>
        <sp>
          <speaker>Eu.</speaker>
          <p>Sic visum est naturae cum omnibus paria facere. Quam sollicita est natura, ne quid
            pereat. Duos homines in uno repraesentavit, nasus et oculi patrem referunt, frons ac
            mentum matrem exprimunt. An tu posses hoc tam carum pignus alienae fidei concredere?
            Mihi bis crudeles videntur esse quae id facere sustinent. Quandoquidem non solum faciunt
            id infantis quem ablegant periculo, verum etiam suo, propterea quod in his lac aversione
            corruptum saepenumero periculosos morbos pariat. Itaque fit ut, dum unius formae
            corporis consulunt, parum consulant duorum corporum vitae, dumque cavent ne contingat
            praeproperum senium, coniiciunt sese in mortem praeproperam. Quod est inditum puero
            nomen? </p>
        </sp>
        <sp>
          <speaker>Fa.</speaker>
          <p>Cornelius. </p>
        </sp>
        <sp>
          <speaker>Eu.</speaker>
          <p>Hoc erat nomen avi paterni. Utinam virum integerrimum et moribus nobis referat.</p>
        </sp>
        <sp>
          <speaker>Fa.</speaker>
          <p>Dabitur opera, quod quidem in nobis erit. Sed heus, Eutrapele, unum quiddam obnixe te
            rogarim. </p>
        </sp>
        <sp>
          <speaker>Eu.</speaker>
          <p>Imo puta me tuum esse mancipium; imperabis et impetrabis quae voles. </p>
        </sp>
        <sp>
          <speaker>Fa.</speaker>
          <p>Proinde non prius te manumittam, quam hoc mihi beneficium coeptum absolvas.</p>
        </sp>
        <sp>
          <speaker>Eu.</speaker>
          <p>Quodnam? </p>
        </sp>
        <sp>
          <speaker>Fa.</speaker>
          <p>Ut praescribas mihi primum quibus rationibus queam infantis valetudini consulere:
            deinde quum erit firmior, quibus rudimentis ad pietatem praeparandus sit rudis animus.
          </p>
        </sp>
        <sp>
          <speaker>Eu.</speaker>
          <p>Id faciam lubens pro mea quidem sapientia; sed proximo colloquio: nunc orator adeo
            maritum ac parentes. </p>
        </sp>
        <sp>
          <speaker>Fa.</speaker>
          <p>Precor exorator ut sies. </p>
        </sp>
      </div>
      <div
        n="39"
        type="colloquium">
        <head>Peregrinatio religionis ergo</head>
        <p>Personae</p>
        <castList>
          <castItem>Menedemus</castItem>
          <castItem>Ogygius</castItem>
        </castList>
        <sp>
          <speaker>Me.</speaker>
          <p>Quid hoc novae est rei? Nonne Ogygium vicinum meum video, iam totos sex menses non
            visum cuiquam? Interisse rumor erat. Ipsus est, nisi prorsus hallucinor. Adibo ac
            salvere iubebo. Salvus sis, Ogygi.</p>
        </sp>
        <sp>
          <speaker>Og.</speaker>
          <p>Salve et tu, Menedeme.</p>
        </sp>
        <sp>
          <speaker>Me.</speaker>
          <p>Quae regio te nobis reddidit incolumem? Nam tristis rumor heic sparserat te navigasse
            Stygiam paludem.</p>
        </sp>
        <sp>
          <speaker>Og.</speaker>
          <p>Imo gratia superis, sic interim valui, ut vix unquam antehac melius.</p>
        </sp>
        <sp>
          <speaker>Me.</speaker>
          <p>Ita semper vanitatis coarguas eiusmodi rumores. Sed quid isthuc ornatus est? obsitus es
            conchis imbricatis, stanneis ac plumbeis imaginibus oppletus undique, culmeis ornatus
            torquibus, brachium habet ova serpentum.</p>
        </sp>
        <sp>
          <speaker>Og.</speaker>
          <p>Visi divum Iacobum Compostellanum, et hinc reversus Virginem Parathalassiam apud Anglos
            percelebrem, quin potius hanc revisi. Nam ante annos tres inviseram.</p>
        </sp>
        <sp>
          <speaker>Me.</speaker>
          <p>Animi gratia, ut arbitror.</p>
        </sp>
        <sp>
          <speaker>Og.</speaker>
          <p>Imo religionis caussa.</p>
        </sp>
        <sp>
          <speaker>Me.</speaker>
          <p>Istam, opinor, religionem docuerunt te Graecae literae.</p>
        </sp>
        <sp>
          <speaker>Og.</speaker>
          <p>Mater uxoris voto sese obstrinxerat, ut si filia peperisset masculum vitalem, ego divo
            Iacobo praesens praesenti salutem dicerem et gratias agerem.</p>
        </sp>
        <sp>
          <speaker>Me.</speaker>
          <p>Salutasti divum tuo dumtaxat et socrus nomine?</p>
        </sp>
        <sp>
          <speaker>Og.</speaker>
          <p>Imo totius familiae verbis.</p>
        </sp>
        <sp>
          <speaker>Me.</speaker>
          <p>Equidem arbitror nihilo minus salutis futurum fuisse familiae, etiamsi Iacobum
            insalutatum reliquisses. Sed, obsecro, quid respondit agenti gratias?</p>
        </sp>
        <sp>
          <speaker>Og.</speaker>
          <p>Nihil, sed offerenti munus visus est arridere et capite leviter annuere, simulque
            porrexit hoc imbricatum putamen.</p>
        </sp>
        <sp>
          <speaker>Me.</speaker>
          <p>Cur ista potius donat quam alia?</p>
        </sp>
        <sp>
          <speaker>Og.</speaker>
          <p>Quoniam his abundat, suggerente vicino mari.</p>
        </sp>
        <sp>
          <speaker>Me.</speaker>
          <p>O benignum divum, qui et obstetricatur etiam parturientibus et operam dat hospitibus.
            Verum, quodnam isthuc novum vovendi genus, ut otiosus aliis laborem imponat aliquis? Si
            tu te voto adstringeres, ut si quod ageres feliciter cederet, ego ieiunarem bis in
            hebdomade, an credis me facturum quod vovisses?</p>
        </sp>
        <sp>
          <speaker>Og.</speaker>
          <p>Non credo, etiam si tu ipse tuo nomine vovisses. Nam tibi divis os oblinere ludus est.
            At socrus est, mos gerendus erat. Nosti mulierum affectus, et mea quoque referebat.</p>
        </sp>
        <sp>
          <speaker>Me.</speaker>
          <p>Si non praestitisses votum, quid erat periculi?</p>
        </sp>
        <sp>
          <speaker>Og.</speaker>
          <p>Non poterat me divus vocare in ius, fateor; sed poterat in posterum esse surdus ad vota
            mea, aut tacitus aliquid calamitatis immittere in meam familiam. Nosti principum
          mores.</p>
        </sp>
        <sp>
          <speaker>Me.</speaker>
          <p>Dic mihi, quid valet agitque vir optimus Iacobus?</p>
        </sp>
        <sp>
          <speaker>Og.</speaker>
          <p>Multo frigidius solito.</p>
        </sp>
        <sp>
          <speaker>Me.</speaker>
          <p>Quid est in caussa? senium?</p>
        </sp>
        <sp>
          <speaker>Og.</speaker>
          <p>Nugator, scis divos non senescere. Verum haec nova persuasio, quae late per orbem
            divagatur, facit, ut infrequentius salutetur solito. Et si qui veniunt, salutant tantum,
            nihil aut quam minimum donant, dictitantes eam pecuniam rectius collocari in egenos.</p>
        </sp>
        <sp>
          <speaker>Me.</speaker>
          <p>Impia persuasio.</p>
        </sp>
        <sp>
          <speaker>Og.</speaker>
          <p>Itaque tantus apostolus, qui solet totus gemmis et auro fulgere, nunc stat ligneus vix
            sebaceam habens candelam.</p>
        </sp>
        <sp>
          <speaker>Me.</speaker>
          <p>Si verum est quod audio, periculum est ne reliquis item divis idem veniat usu.</p>
        </sp>
        <sp>
          <speaker>Og.</speaker>
          <p>Imo circumfertur epistola, quam hac de re scripsit ipsa Virgo Maria.</p>
        </sp>
        <sp>
          <speaker>Me.</speaker>
          <p>Quae Maria?</p>
        </sp>
        <sp>
          <speaker>Og.</speaker>
          <p>Quae cognomen habet a lapide.</p>
        </sp>
        <sp>
          <speaker>Me.</speaker>
          <p>Apud Rauracos, ni fallor.</p>
        </sp>
        <sp>
          <speaker>Og.</speaker>
          <p>Ea est.</p>
        </sp>
        <sp>
          <speaker>Me.</speaker>
          <p>Lapideam igitur divam mihi narras. Sed cui scripsit?</p>
        </sp>
        <sp>
          <speaker>Og.</speaker>
          <p>Nomen ipsa indicat epistola.</p>
        </sp>
        <sp>
          <speaker>Me.</speaker>
          <p>Per quem missa est?</p>
        </sp>
        <sp>
          <speaker>Og.</speaker>
          <p>Haud dubie quin per angelum, qui posuerat scriptam in suggesto, unde concionatur is, ad
            quem scripta est. Et ne quid fraudis suspiceris, videbis epistolam <foreign
              xml:lang="grc">αὐτόηραθον</foreign>
          </p>
        </sp>
        <sp>
          <speaker>Me.</speaker>
          <p>Itane agnoscis manum angeli, qui est virgini ab epistolis?</p>
        </sp>
        <sp>
          <speaker>Og.</speaker>
          <p>Quid ni?</p>
        </sp>
        <sp>
          <speaker>Me.</speaker>
          <p>Quo tandem argumento?</p>
        </sp>
        <sp>
          <speaker>Og.</speaker>
          <p>Legi epitaphium Bedae, quod ab angelo insculptum est: elementorum figurae per omnia
            congruunt. Legi et syngrapham divo Aegidio missam: congruunt. An non haec satis arguunt
            rem?</p>
        </sp>
        <sp>
          <speaker>Me.</speaker>
          <p>Fasne est inspicere?</p>
        </sp>
        <sp>
          <speaker>Og.</speaker>
          <p>Fas, si deieres te taciturum.</p>
        </sp>
        <sp>
          <speaker>Me.</speaker>
          <p>Oh lapidi dixeris.</p>
        </sp>
        <sp>
          <speaker>Og.</speaker>
          <p>Iam sunt et lapides hoc nomine infames, quod nihil celent.</p>
        </sp>
        <sp>
          <speaker>Me.</speaker>
          <p>Muto igitur dicito, si lapidi parum fidis.</p>
        </sp>
        <sp>
          <speaker>Og.</speaker>
          <p>Hac lege recitabo, tu fac utramque arrigas aurem.</p>
        </sp>
        <sp>
          <speaker>Me.</speaker>
          <p>Arrexi.</p>
        </sp>
        <sp>
          <speaker>Og.</speaker>
          <p>
            <emph>Maria mater Iesu Glaucopluto S. D. Quod Luterum sequutus strennue suades
              supervacaneum esse invocare divos, a me quidem isto nomine bonam magnamque inisti
              gratiam, scito. Nam antehac tantum non enecabar improbis mortalium opplorationibus. Ab
              una postulabantur omnia, quasi filius meus semper infans esset, quia talis fingitur
              pingiturque in sinu meo, ut ex nutu matris adhuc pendeat neque qudcquam ausit negare
              petenti, videlicet metuens, ne si quid neget roganti, ego vicissim ipsi negem mammam
              sitienti. Et nonnunquam ea petunt a virgine, quae verecundus iuvenis vix auderet
              petere a laena, quaeque me pudet literis committere. Interim negotiator lucri caussa
              navigaturus in Hispaniam, committit mihi pudicitiam suae concubinae. Et virgo deo
              sacra, abiecto velo fugam adornans, deponit apud me famam integritatis suae, quam ipsa
              tendit prostituere. Occlamat mihi miles impius et ad lanienam conductus: Beata virgo,
              da praedam opimam. Occlamat aleator: Fave, diva; pars lucri tibi decidetur. Et si
              parum faveat alea, me conviciis lacerant maleque precantur, quae non adfuerim sceleri.
              Occlamat quae quaestui turpi semet exponit: Da proventum uberem. Si quid negem, illico
              reclamant: Ergo ne sis mater misericordiae. Aliorum vota non tam impia sunt, quam
              inepta. Clamat innupta: Maria, da mihi formosum ac divitem sponsum. Clamat nupta: Da
              mihi bellos catulos. Clamat gravida: Da mihi facilem partum. Clamat anus: Da diu
              vivere sine tussi sitique. Clamat senex delirus: Da repubescere. Clamat philosophus:
              Da nodos insolubiles nectere. Clamat sacerdos: Da sacerdotium opimum. Clamat
              episcopus: Serva meam ecclesiam. Clamat nauta: Da prosperos cursus. Clamat praefectus:
              Ostende mihi filium tuum, antequam moriar. Clamat aulicus: Da vere confiteri in mortis
              articulo. Clamat rusticus: Da tempestivam pluviam. Clamat rustica: Serva gregem et
              armentum incolume. Si quid renuo, illico sum crudelis. Si relego ad filium, audio:
              Vult ille quicquid tu vis. Itane ego sola et mulier et virgo dabo operam navigantibus,
              belligerantibus, negotiantibus, ludentibus aleam, nubentibus, parturientibus,
              satrapis, regibus et agricolis? Atqui quod dixi minimum est prae his quae patior. Sed
              his negotiis nunc multo minus gravor, quo quidem nomine tibi gratias agerem maximas,
              nisi commodum hoc incommodum maius secum traheret: plus est otii, sed minus est
              honorum, minus est opum. Ante salutabar regina coelorum, Domina mundi, nunc vix a
              paucis audio: Ave Maria. Ante vestiebar gemmis et auro, abundabam mutatoriis,
              deferebantur aurea gemmeaque donaria; nunc vix tegor dimidiato palliolo, eoque corroso
              a muribus. Proventus autem annui vix tantum est, ut alam miserum aedituum, qui
              accendat lucernulam aut candelam sebaceam. Atque haec tamen poterant ferri, ni maiora
              etiam moliri dicereris. Huc tendis, ut aiunt, ut quidquid usquam est divorum, exigas
              ex aedibus sacris. Etiam atque etiam vide quid agas. Non deest aliis divis quo suam
              ulciscantur iniuriam. Eiectus e templo Petrus potest tibi vicissim occludere regni
              coelestis ostium; Paulus habet gladium; Bartholomaeus cultro armatus est; Gulielmus
              sub pallio monachi totus armatus est, non sine gravi lancea. Quid autem agas cum
              Georgio et equite et cataphracto, hasta simul et gladio formidabili? Nec inermis est
              Antonius, habet sacrum ignem. Sunt item et ceteris sua vel arma vel mala, quae quibus
              volunt immittunt. Me vero quantumvis inermem non tamen eiicies, nisi simul eiecto
              filio, quem ulnis teneo. Ab hoc non me patiar divelli; aut hunc una mecum extrudes,
              aut utrumque relinques, nisi mavis habere templum sine Christo. Haec te scire volui.
              Tu cogita, quid mihi respondendum censeas. Nam mihi plane res cordi est. Ex aede
              nostra lapidea, Calendis Augusti, anno filii mei passi 1524. Virgo mea manu
              subscripsi.</emph>
          </p>
        </sp>
        <sp>
          <speaker>Me.</speaker>
          <p>Minax profecto ac formidabilis epistola. Cavebit, opinor, Glaucoplutus.</p>
        </sp>
        <sp>
          <speaker>Og.</speaker>
          <p>Si sapit.</p>
        </sp>
        <sp>
          <speaker>Me.</speaker>
          <p>Quamobrem non eadem de re scripsit huic optimus ille Iacobus?</p>
        </sp>
        <sp>
          <speaker>Og.</speaker>
          <p>Nescio, nisi quod longius abest; et his temporibus intercipiuntur omnes epistolae.</p>
        </sp>
        <sp>
          <speaker>Me.</speaker>
          <p>Sed quis deus te redegit in Angliam?</p>
        </sp>
        <sp>
          <speaker>Og.</speaker>
          <p>Ventus illuc invitabat mire secundus, atque id propemodum eram pollicitus divae
            Parathalassiae me post biennum ipsam revisurum.</p>
        </sp>
        <sp>
          <speaker>Me.</speaker>
          <p>Quid petiturus ab illa?</p>
        </sp>
        <sp>
          <speaker>Og.</speaker>
          <p>Nihil novi, nisi illa vulgaria: familiam incolumem, rem uberiorem, longaevam laetamque
            vitam in hoc seculo et perennem felicitatem in futuro.</p>
        </sp>
        <sp>
          <speaker>Me.</speaker>
          <p>Non poterat eadem praestare Virgo mater apud nos? Habet Antverpiae templum longe
            augustius quam in Parathalasso.</p>
        </sp>
        <sp>
          <speaker>Og.</speaker>
          <p>Haud nego posse, verum aliis in locis alia largitur, sive sic visum est animo illius,
            sive, ut est benigna, semet in hoc nostris affectibus accommodat.</p>
        </sp>
        <sp>
          <speaker>Me.</speaker>
          <p>De Iacobo frequenter audivi; sed, obsecro te, describe mihi regnum istius
            Parathalassiae.</p>
        </sp>
        <sp>
          <speaker>Og.</speaker>
          <p>Equidem expediam quam potero paucissimis. Celeberrimum nomen est per universam Angliam.
            Nec temere reperias in ea insula, qui speret res suas fore salvas, quin illam quotannis
            aliquo munusculo pro facultatum modulo salutarit.</p>
        </sp>
        <sp>
          <speaker>Me.</speaker>
          <p>Ubi habet?</p>
        </sp>
        <sp>
          <speaker>Og.</speaker>
          <p>Ad extremum Angliae finem inter occidentem et septentrionem, haud procul a mari,
            passuum fere tribus millibus. Vicus est vix alia re victitans, quam commeantium
            frequentia. Collegium est Canonicorum, sed quibus a Latinis regulae cognomen additur,
            medium genus inter monachos et canonicos quos seculares appellant.</p>
        </sp>
        <sp>
          <speaker>Me.</speaker>
          <p>Amphibios mini narras, quod genus est fiber.</p>
        </sp>
        <sp>
          <speaker>Og.</speaker>
          <p>Imo et crocodilus. Sed omissis cavillis, tribus verbis expediam quod vis. In odiosis
            canonici sunt, in favorabilibus monachi.</p>
        </sp>
        <sp>
          <speaker>Me.</speaker>
          <p>Adhuc mihi quidem aenigma refers.</p>
        </sp>
        <sp>
          <speaker>Og.</speaker>
          <p>Quin addam apodixim mathematicam. Si Romanus Pontifex fulmine feriat omnes monachos,
            tum canonici fuerint, non monachi. Sin idem permittat omnibus monachis uxorem ducere,
            tum fuerint monachi.</p>
        </sp>
        <sp>
          <speaker>Me.</speaker>
          <p>O novos favores, utinam abducant et meam!</p>
        </sp>
        <sp>
          <speaker>Og.</speaker>
          <p>Sed ut ad rem: collegium hoc vix alios habet proventus quam ex liberalitate Virginis.
            Nam maiora quidem donaria servantur. Ceterum, si quid est nummorum aut levioris pretii,
            cedit in alimoniam gregis et praefecti, quem illi Priorem vocant.</p>
        </sp>
        <sp>
          <speaker>Me.</speaker>
          <p>Probae vitae?</p>
        </sp>
        <sp>
          <speaker>Og.</speaker>
          <p>Non illaudatae, pietate ditiores quam annuo censu. Templum est nitidum et elegans,
            verum in eo non habitat Virgo, sed illud honoris gratia cessit filio. Illa suum habet
            templum, ut dextra sit filio.</p>
        </sp>
        <sp>
          <speaker>Me.</speaker>
          <p>Dextra? Quo igitur spectat filius?</p>
        </sp>
        <sp>
          <speaker>Og.</speaker>
          <p>Bene mones. Quum occidentem spectat, dextram habet matrem; ubi se vertit ad solis
            exortum, sinistra est. Nec heic tamen habitat, nondum enim aedificium est absolutum, et
            locus est undique perflabilis, patentibus ostiis, patentibus fenestris, et in propinquo
            est oceanus, ventorum pater.</p>
        </sp>
        <sp>
          <speaker>Me.</speaker>
          <p>Durum, ubi igitur habet illa?</p>
        </sp>
        <sp>
          <speaker>Og.</speaker>
          <p>In eo templo, quod inabsolutum dixi, est sacellum angustum ligneo tabulatu constructum,
            ad utrumque latus per angustum ostiolum admittens salutatores. Lumen est exiguum nec
            fere nisi ex cereis, fragrat odor naribus gratissimus.</p>
        </sp>
        <sp>
          <speaker>Me.</speaker>
          <p>Haec omnia congruunt religioni.</p>
        </sp>
        <sp>
          <speaker>Og.</speaker>
          <p>Imo si introspicias, Menedeme, dicas divorum esse sedem, adeo gemmis, auro argentoque
            nitent omnia.</p>
        </sp>
        <sp>
          <speaker>Me.</speaker>
          <p>Accendis animum, ut eo me conferam.</p>
        </sp>
        <sp>
          <speaker>Og.</speaker>
          <p>Haud poenituerit itineris.</p>
        </sp>
        <sp>
          <speaker>Me.</speaker>
          <p>Nihil est illic olei sacri?</p>
        </sp>
        <sp>
          <speaker>Og.</speaker>
          <p>Inepte. Oleum istud non resudat nisi e sepulchris divorum, velut Andreae et Catarinae.
            Maria sepulta non est.</p>
        </sp>
        <sp>
          <speaker>Me.</speaker>
          <p>Erravi, fateor. Sed absolve fabulam.</p>
        </sp>
        <sp>
          <speaker>Og.</speaker>
          <p>Quo latius se spargat religio, alia aliis locis ostenduntur.</p>
        </sp>
        <sp>
          <speaker>Me.</speaker>
          <p>Et fortassis ut uberior sit largitio, iuxta illud:<emph>Fit cito per multas praeda
              petita manus.</emph>
          </p>
        </sp>
        <sp>
          <speaker>Og.</speaker>
          <p>Et nusquam non praesto sunt mystagogi.</p>
        </sp>
        <sp>
          <speaker>Me.</speaker>
          <p>Ex canonicis?</p>
        </sp>
        <sp>
          <speaker>Og.</speaker>
          <p>Nequaquam, illi non adhibentur, ne per occasionem religionis alienentur a religione ac,
            dum observant Virginem, parum ipsi consulant suae virginitati. Tantum in intimo sacello,
            quod dixi conclave divae Virginis, adstat altari canonicus quidam.</p>
        </sp>
        <sp>
          <speaker>Me.</speaker>
          <p>In quem usum?</p>
        </sp>
        <sp>
          <speaker>Og.</speaker>
          <p>Ut recipiat servetque quod datur.</p>
        </sp>
        <sp>
          <speaker>Me.</speaker>
          <p>An dant qui nolint?</p>
        </sp>
        <sp>
          <speaker>Og.</speaker>
          <p>Minime, sed nonnullos pius quidam pudor huc adigit, ut dent astante quopiam, non daturi
            si testis abesset; aut largius dant aliquanto quam erant daturi.</p>
        </sp>
        <sp>
          <speaker>Me.</speaker>
          <p>Affectum humanum dicis, et mihi non inexpertum.</p>
        </sp>
        <sp>
          <speaker>Og.</speaker>
          <p>Imo vero sunt quidam adeo dediti sanctissimae Virgini, ut dum simulant sese munus
            imponere altari, mira dexteritate suffurentur quod alius posuerat.</p>
        </sp>
        <sp>
          <speaker>Me.</speaker>
          <p>Fac nullum adstare, an non in tales illico fulminaret Virgo?</p>
        </sp>
        <sp>
          <speaker>Og.</speaker>
          <p>Qui magis id faceret Virgo, quam ipse Pater aethereus, quem non verentur nudare suis
            ornamentis, vel perfosso templi pariete?</p>
        </sp>
        <sp>
          <speaker>Me.</speaker>
          <p>Non satis mihi constat, utrum magis debeam admirari, illorumne impiam confidentiam, an
            Dei lenitatem.</p>
        </sp>
        <sp>
          <speaker>Og.</speaker>
          <p>Ad latus itaque septentrionale porta quaedam est, non templi, ne quid erres, sed septi,
            quo tota clauditur area templo adiacens. Ea ostiolum habet perpusillum, quale videmus in
            valuis nobilium, ut qui velit ingredi, primum tibiam periculo exponere cogatur, deinde
            caput etiam submittat.</p>
        </sp>
        <sp>
          <speaker>Me.</speaker>
          <p>Profecto tutum non fuerit ad hostem ingredi per tale ostiolum.</p>
        </sp>
        <sp>
          <speaker>Og.</speaker>
          <p>Recte coniectas. Narrabat mystagogus olim virum equestris ordinis, equo insidentem, per
            hoc ostium elapsum e manibus inimici, qui iam fugienti imminebat. Ibi miser desperans
            sui, subita cogitatione salutem suam commendavit divae Virgini, quae erat in proximo.
            Nam ad huius aram fugere decreverat, si valua patuisset. Et ecce rem inauditam: subito
            totus eques erat intra septa templi, altero frustra foris insaniente.</p>
        </sp>
        <sp>
          <speaker>Me.</speaker>
          <p>Et faciebat tam admirandae narrationis fidem?</p>
        </sp>
        <sp>
          <speaker>Og.</speaker>
          <p>Maxime.</p>
        </sp>
        <sp>
          <speaker>Me.</speaker>
          <p>Id quidem non admodum facile apud te, hominem philosophum.</p>
        </sp>
        <sp>
          <speaker>Og.</speaker>
          <p>Ostendebat in ostio laminam cupream infixam, quae habebat imaginem equitis servati,
            eoque cultu quo tum Anglica gens utebatur; quem et in vetustioribus picturis videmus,
            quae, si non mentiuntur, frigebant id aetatis tonsores, et qui pannos tingunt ac
          texunt.</p>
        </sp>
        <sp>
          <speaker>Me.</speaker>
          <p>Qui sic?</p>
        </sp>
        <sp>
          <speaker>Og.</speaker>
          <p>Quia barbatus erat non aliter quam caprae, et universa vestis nullam habebat rugam;
            adeoque non erat maior corpore, ut strictu corpus ipsum redderet angustius. Erat et
            altera lamina, cellae figuram ac magnitudinem referens.</p>
        </sp>
        <sp>
          <speaker>Me.</speaker>
          <p>Iam dubitare fas non erat.</p>
        </sp>
        <sp>
          <speaker>Og.</speaker>
          <p>Subter ostiolum erat cratis ferrea, quae peditem tantum transmitteret. Non conveniebat
            ut equus post eum calcaret locum, quem prior eques Virgini consecrasset.</p>
        </sp>
        <sp>
          <speaker>Me.</speaker>
          <p>Et merito.</p>
        </sp>
        <sp>
          <speaker>Og.</speaker>
          <p>Hic ad orientem est sacellum prodigiis plenum. Eo me confero. Excipit alius mystagogus.
            Illic oravimus paullisper. Mox exhibetur nobis articulus humani digiti, e tribus maximi:
            exosculor. Deinde rogo cuius sint reliquiae. Ait sancti Petri. - Num Apostoli, inquam?
            Aiebat. Deinde contemplans magnitudinem articuli, qui gigantis videri potuerit:
            Oportuit, inquam, Petrum fuisse virum praegrandi corpore. Ad hanc vocem e comitibus
            quidam in cachinnum solutus est. Id certe moleste tuli. Nam si is siluisset, aedituus
            nos nihil celasset reliquorum. Eum tamen utcunque placavimus datis aliquot drachmis.
            Ante aediculam erat tectum, quod aiebat hiberno tempore, quum nix obtexisset omnia, eo
            subito fuisse delatum e longinquo. Sub eo tecto putei duo ad summum pleni: fontis venam
            aiunt esse sacram divae Virgini, liquor est mire frigidus, efficax medicando capitis
            stomachique doloribus.</p>
        </sp>
        <sp>
          <speaker>Me.</speaker>
          <p>Si frigida medetur doloribus capitis et stomachi, posthac et oleum extinguet
          incendium.</p>
        </sp>
        <sp>
          <speaker>Og.</speaker>
          <p>Miraculum audis, o bone. Alioqui quid esset miraculi, si frigida sedaret sitim?</p>
        </sp>
        <sp>
          <speaker>Me.</speaker>
          <p>Et ista sane est una pars fabulae.</p>
        </sp>
        <sp>
          <speaker>Og.</speaker>
          <p>Affirmabant eum fontem derepente prosilisse e terra iussu sanctissimae Virginis. Ego
            cuncta diligenter circumspiciens, rogabam quot essent anni, quod ea domuncula fuisset eo
            deportata; dixit: Aliquot secula. Alio qui parietes, inquam, non prae se ferunt aliquid
            vetustatis. Non repugnabat. Ne columnae quidem hae ligneae. Non negabat esse nuper
            positas et res ipsa loquebatur. Deinde haec, inquam, tecti culmea arundineaque materia
            videtur esse recentior. Assentiebatur. Ac ne trabes quidem hae, inquam, transversae nec
            ipsa tigna, quae culmos sustinent, videntur ante multos annos posita. Annuebat. Atqui
            quum iam nulla casae pars superesset: Unde igitur constat, inquam, hanc esse casulam
            illam e longinquo delatam?</p>
        </sp>
        <sp>
          <speaker>Me.</speaker>
          <p>Obsecro, quomodo sese ab hoc nodo expediebat aedituus?</p>
        </sp>
        <sp>
          <speaker>Og.</speaker>
          <p>Scilicet incuncntanter ille ostendit nobis pervetustam ursi pellem tignis affixam, ac
            propemodum irrisit nostram tarditatem, qui ad tam manifestum argumentum non haberemus
            oculos. Itaque persuasi et tarditatis culpam deprecati vertimus nos ad coeleste lac
            beatae Virginis.</p>
        </sp>
        <sp>
          <speaker>Me.</speaker>
          <p>O matrem filii simillimam, ille nobis tantum sanguinis sui reliquit in terris, haec
            tantum lactis, quantum vix credibile est esse posse uni mulieri uniparae, etiam si nihil
            bibisset infans.</p>
        </sp>
        <sp>
          <speaker>Og.</speaker>
          <p>Idem caussantur de cruce Domini, quae privatim ac publice tot locis ostenditur, ut, si
            fragmenta conferantur in unum, navis onerariae iustum onus videri possint. Et tamen
            totam crucem suam baiulavit Dominus.</p>
        </sp>
        <sp>
          <speaker>Me.</speaker>
          <p>An non tibi quoque mirum videtur?</p>
        </sp>
        <sp>
          <speaker>Og.</speaker>
          <p>Novum fortasse dici possit, mirum nequaquam, quum Dominus, qui haec auget pro suo
            arbitrio, sit omnipotens.</p>
        </sp>
        <sp>
          <speaker>Me.</speaker>
          <p>Pie tu quidem interpretaris, at ego vereor ne multa talia fingantur ad quaestum.</p>
        </sp>
        <sp>
          <speaker>Og.</speaker>
          <p>Non arbitror Deum passurum, si quis ipsum ad istum irrideat modum.</p>
        </sp>
        <sp>
          <speaker>Me.</speaker>
          <p>Imo quum a sacrilegis spoliatur et Mater et Filius et Pater et Spiritus, ne tantulum
            quidem sese commovent interdum, ut vel nutu vel crepitu deterreant scelestos. Tanta est
            numinis lenitas.</p>
        </sp>
        <sp>
          <speaker>Og.</speaker>
          <p>Sic est, sed audi reliqua. Id lac servatur in altari summo, in cuius medio Christus, ad
            dextram mater honoris gratia. Lac enim matrem repraesentat.</p>
        </sp>
        <sp>
          <speaker>Me.</speaker>
          <p>Conspicuum est igitur?</p>
        </sp>
        <sp>
          <speaker>Og.</speaker>
          <p>Videlicet inclusum crystallo.</p>
        </sp>
        <sp>
          <speaker>Me.</speaker>
          <p>Liquidum igitur.</p>
        </sp>
        <sp>
          <speaker>Og.</speaker>
          <p>Quid liquidum mihi narras, quum fusum sit ante annos mille quingentos? Concretum est:
            dicas cretam tritam alboque ovi temperatam.</p>
        </sp>
        <sp>
          <speaker>Me.</speaker>
          <p>Quin igitur nudum ostentant?</p>
        </sp>
        <sp>
          <speaker>Og.</speaker>
          <p>Ne contaminetur virorum osculis lac virgineum.</p>
        </sp>
        <sp>
          <speaker>Me.</speaker>
          <p>Probe dicis. Nam sunt, opinor, qui os admoveant nec purum nec virgineum.</p>
        </sp>
        <sp>
          <speaker>Og.</speaker>
          <p>Ubi nos videt mystagogus, accurrit, lineam vestem induit, sacram stolam addidit
            cervici, procubuit religiose et adoravit. Mox nobis lac sacrosanctum osculandum
            porrexit. Heic in extremo altaris gradu religiose procubuimus et ipsi. Christoque primum
            salutato, Virginem oratiuncula tali, quam in hoc ipsum pararam, appellavimus.<emph>Virgo
              parens, quae tuis virgineis uberibus lactare meruisti coeli terraeque Dominum, filium
              tuum Iesum, optamus, ut illius sanguine purificati proficiamus et nos ad felicem illam
              infantiam rationabilem, quae nescia maliciae, fraudis ac doli, lac Evangelicae
              doctrinae concupiscit assidue, donec proficiat in virum perfectum, in mensuram
              plenitudinis Christi, cuius felici consortio frueris in aeternum, cum Patre et Spiritu
              Sancto. Amen.</emph>
          </p>
        </sp>
        <sp>
          <speaker>Me.</speaker>
          <p>Pia sane deprecatio. Quid illa?</p>
        </sp>
        <sp>
          <speaker>Og.</speaker>
          <p>Visus est uterque annuere, nisi me fallebant oculi. Nam subsilire videbatur sacrum lac
            et candidior aliquanto affulgebat Eucharistia. Interim mystagogus ad nos accessit,
            tacitus quidem, sed tabellam porrigens, qualem apud Germanos offerunt, qui in pontibus
            telos exigunt.</p>
        </sp>
        <sp>
          <speaker>Me.</speaker>
          <p>Equidem saepenumero male precatus sum illis petacibus tabellis, quum per Germaniam iter
            facerem.</p>
        </sp>
        <sp>
          <speaker>Og.</speaker>
          <p>Dedimus drachmas aliquot, quas ille obtulit Virgini. Mox per interpretem eius linguae
            pulchre peritum et iuvenem blandae cuiusdam eloquentiae, nomen erat, ni fallor, Robertus
            Aldrisius, percunctatus sum quam potui civilissime, quibus argumentis cognitum haberet
            hoc esse lac Virginis. Id ego sane pio studio scire cupiebam, quo possem impiis
            quibusdam haec omnia ridere solitis os obturare. Primum mystagogus obducta fronte
            obticuit, iussi ut interpres instaret, sed blandius etiam. Ille vero blandissime, adeo
            ut si matrem ipsam nuper puerperam talibus verbis appellasset, non fuerit aegre latura.
            At mystagogus tanquam afflatus numine quopiam, nos intuens oculis stupentibus ac velut
            horrore vocem blasphemam execrantibus. Quid opus, inquit, ista percontari, quum habeatis
            tabulam authenticam? Et omnino videbatur nos ut haereticos eiecturus, nisi drachmae
            delinissent hominis ferociam.</p>
        </sp>
        <sp>
          <speaker>Me.</speaker>
          <p>Quid vos interim?</p>
        </sp>
        <sp>
          <speaker>Og.</speaker>
          <p>Nos, quid censes? Non aliter quam fuste icti aut fulmine tacti nosmet illinc
            subduximus, suppliciter audaciae veniam comprecati. Sic enim convenit in rebus sacris.
            Inde proficiscimur ad aediculam, hospitium divae Virginis. Huc euntibus aperit sese
            quidam hierophanta ex illis minoribus nosque veluti noscitans intuetur, aliquantulum
            progressis occurrit alius itidem contemplans nos, post etiam tertius.</p>
        </sp>
        <sp>
          <speaker>Me.</speaker>
          <p>Fortasse cupiebant te pingere.</p>
        </sp>
        <sp>
          <speaker>Og.</speaker>
          <p>At ego longe diversum suspicabar.</p>
        </sp>
        <sp>
          <speaker>Me.</speaker>
          <p>Quid isthuc?</p>
        </sp>
        <sp>
          <speaker>Og.</speaker>
          <p>Sacrilegum quempiam suppilasse nonnihil ex mundo sacrae Virginis et in me suspicionem
            intentam esse. Itaque sacellum ingressus tali precatiuncula saluto matrem
              Virginem:<emph>O sola foeminarum omnium mater et virgo, mater felicissima, virgo
              purissima, nunc te puram impuri visimus, salutamus, donariolis nostris utcunque
              colimus, utinam donet nobis filius tuus, ut sanctissimos tuos mores imitantes mereamur
              et nos per Spiritus Sancti gratiam, spiritualiter Dominum Iesum intimis animi
              visceribus concipere simulque conceptum nunquam amittere. Amen.</emph>Simulque
            exosculatus aram deposui drachmas aliquot et abii.</p>
        </sp>
        <sp>
          <speaker>Me.</speaker>
          <p>Quid hic Virgo? Nullone nutu dedit signum auditae precatiunculae?</p>
        </sp>
        <sp>
          <speaker>Og.</speaker>
          <p>Lumen, ut dixi, erat ambiguum et illa stabat in tenebris ad dextrum latus altaris.
            Postremo me sic deiecerat oratio prioris mystagogi, ut non auderem oculos attollere.</p>
        </sp>
        <sp>
          <speaker>Me.</speaker>
          <p>Istius igitur profectionis non erat admodum laetus exitus.</p>
        </sp>
        <sp>
          <speaker>Og.</speaker>
          <p>Imo multo laetissimus.</p>
        </sp>
        <sp>
          <speaker>Me.</speaker>
          <p>Reddidisti animum, nam mihi quoque cor in genua deciderat, ut loquitur Homerus.</p>
        </sp>
        <sp>
          <speaker>Og.</speaker>
          <p>A prandio repetimus templum.</p>
        </sp>
        <sp>
          <speaker>Me.</speaker>
          <p>Audebas suspectus sacrilegii?</p>
        </sp>
        <sp>
          <speaker>Og.</speaker>
          <p>Fortassis, sed ipse mihi suspectus non eram. Nescit pavorem mens sibi bene conscia.
            Trahebat me tabulae visendae cupiditas, ad quam mystagogus nos relegarat. Eam diu
            quaesitam tandem invenimus, verum in alto defixam, ut non a quibuslibet oculis legi
            posset. Mihi tales sunt oculi, ut nec Lynceus dici possim, nec omnino lusciosus. Itaque
            legentem Aldrisium oculis obiter assectatus sum, nec illi satis fidens in re tanta.</p>
        </sp>
        <sp>
          <speaker>Me.</speaker>
          <p>Excussa est omnis dubitatio?</p>
        </sp>
        <sp>
          <speaker>Og.</speaker>
          <p>Puduit me mei, qui subdubitassem, adeo res tota illi ponebatur ob oculos, nomen, locus,
            res ut erat ordine gesta; breviter, nihil omissum. Dictus est Gulielmus Lutetiae natus
            vir pius, quum alias tum praecipue religiosus in conquirendis toto orbe divorum
            reliquiis. Is peragratis regionibus plurimis, monasteriis ac templis undique lustratis,
            tandem pervenit Constantinopolim. Nam huius Gulielmi frater illic agebat episcopum. Is
            iam adornantem reditum admonuit esse virginem quandam Deo dicatam, quae lac haberet
            Virginis matris; abunde felicem futurum, si vel precario vel pretio vel arte portionem
            aliquam posset nancisci. Nam ceteras reliquias omnes, quas hactenus collegerat, nihil
            esse ad tam sacrum lac. Ibi Gulielmus non conquievit, donec exorat dimidium eius lactis.
            Eo thesauro plusquam Croesus sibi videbatur.</p>
        </sp>
        <sp>
          <speaker>Me.</speaker>
          <p>Quidni, et quidem praeter spem?</p>
        </sp>
        <sp>
          <speaker>Og.</speaker>
          <p>Recta domum properat; in itinere morbus occupat.</p>
        </sp>
        <sp>
          <speaker>Me.</speaker>
          <p>Ut nihil est in rebus humanis nec diu nec undiquaque felix.</p>
        </sp>
        <sp>
          <speaker>Og.</speaker>
          <p>Ubi videt periculum, accersit clam Gallum, fidissimum eius peregrinationis comitem. Et
            religiose stipulatus silentium committit illi lac ea lege, ut, si incolumis domum
            redeat, deponat eum thesaurum in ara divae Virginis, quae colitur Lutetiae in augusto
            templo, utrinque Sequanam praeterlabentem intuens; et amnis ipse videtur honoris gratia
            decedere numini Virginis. Ut rem in pauca conferam, sepultus est Gulielmus, alter
            properat. Et hunc morbus corripit. Is desperans sui tradit Anglo comiti lac, sed multis
            obtestationibus adstricto, ut faceret, quod fuerat ipse facturus. Moritur hic, recipit
            ille et in aram deponit lac canonicis eius loci praesentibus, qui tum temporis adhuc
            dicebantur regulares, quales adhuc sunt apud divam Genovefam. Ab his impetravit lactis
            dimidium. Id delatum in Angliam tandem in Parathalassum detulit, huc vocante mentem
            illius afflatu spiritus.</p>
        </sp>
        <sp>
          <speaker>Me.</speaker>
          <p>Pulchre certe sibi constat haec narratio.</p>
        </sp>
        <sp>
          <speaker>Og.</speaker>
          <p>Imo ne qua residere posset dubitatio, adscripta erant nomina episcoporum a suffragiis,
            qui lac illud invisentibus non absque munusculo tantum impartierunt relaxationis,
            quantum ex suo dimenso largiri possunt.</p>
        </sp>
        <sp>
          <speaker>Me.</speaker>
          <p>Quantum id est?</p>
        </sp>
        <sp>
          <speaker>Og.</speaker>
          <p>Dierum quadraginta.</p>
        </sp>
        <sp>
          <speaker>Me.</speaker>
          <p>Etiam apud inferos dies est?</p>
        </sp>
        <sp>
          <speaker>Og.</speaker>
          <p>Certe tempus est.</p>
        </sp>
        <sp>
          <speaker>Me.</speaker>
          <p>Ubi totum hoc dimensum semel fuerint elargiti, non superest quod largiantur?</p>
        </sp>
        <sp>
          <speaker>Og.</speaker>
          <p>Minime. Subscatet enim subinde quod dent, ac plane diversum quiddam accidit heic atque
            in dolio Danaidum. Illud enim quum continenter impleatur, semper tamen inane est. Hinc
            si semper haurias, nihilo tamen minus est in dolio.</p>
        </sp>
        <sp>
          <speaker>Me.</speaker>
          <p>Si centum hominum millibus largiantur quadraginta, singuli tantundem habent?</p>
        </sp>
        <sp>
          <speaker>Og.</speaker>
          <p>Tantundem.</p>
        </sp>
        <sp>
          <speaker>Me.</speaker>
          <p>Et si, qui ante prandium acceperunt quadraginta, rursus sub coenam poscerent
            quadraginta, praestone esset quod daretur?</p>
        </sp>
        <sp>
          <speaker>Og.</speaker>
          <p>Imo si hora eadem decies.</p>
        </sp>
        <sp>
          <speaker>Me.</speaker>
          <p>Utinam mihi tale scriniolum esset domi, non optarim nisi tres drachmas, modo sic
            scateant.</p>
        </sp>
        <sp>
          <speaker>Og.</speaker>
          <p>Quin optas, ut totus fias aureus, tantundem accepturus ex voto? Verum ad fabulam redeo.
            Addebatur et illud pii cuiusdam candoris argumentum: lac Virginis, quod aliis
            compluribus in locis ostendebatur, satis quidem esse venerandum, hoc tamen ceteris esse
            venerabilius, quod illa abraderentur a saxis, hoc ex ipsis Virginis uberibus
            effluxisset.</p>
        </sp>
        <sp>
          <speaker>Me.</speaker>
          <p>Unde id constabat?</p>
        </sp>
        <sp>
          <speaker>Og.</speaker>
          <p>Oh, narrarat hoc virgo Constantinopolitana quae lac dederat.</p>
        </sp>
        <sp>
          <speaker>Me.</speaker>
          <p>Et illi fortasse communicarat divvs Bernardus.</p>
        </sp>
        <sp>
          <speaker>Og.</speaker>
          <p>Sic arbitror.</p>
        </sp>
        <sp>
          <speaker>Me.</speaker>
          <p>Cui natu grandi contigit gustare lac ex eadem mamma, quam suxit puer Iesus. Unde miror
            illum mellifluum dici potius quam lactifluum. Sed quomodo lac Virginis dicitur, quod non
            fluxit ex uberibus?</p>
        </sp>
        <sp>
          <speaker>Og.</speaker>
          <p>Fluxit et illud, sed saxo, cui forte lactans insidebat, exceptum concrevit, deinde
            volente Deo sic multiplicatum est.</p>
        </sp>
        <sp>
          <speaker>Me.</speaker>
          <p>Recte. Perge.</p>
        </sp>
        <sp>
          <speaker>Og.</speaker>
          <p>His itaque peractis, dum paramus abitum obambulantes interim, et si quid offerretur
            spectatu dignum circunspectantes, rursum adsunt mystagogi: limis intuentur, digito
            subnotant, accurrunt, abeunt, recurrunt, nutant, videbantur compellaturi, si fuisset
            audaciae satis.</p>
        </sp>
        <sp>
          <speaker>Me.</speaker>
          <p>Nihil ibi metuebas?</p>
        </sp>
        <sp>
          <speaker>Og.</speaker>
          <p>Imo faciem illis obverti sic arridens et intuens, quasi ad compellandum invitarem.
            Tandem unus aggressus rogat quod mihi nomen esset. Edo. Num is essem, qui ante biennum
            affixisset votivam tabellam literis Hebraicis. Fatebar esse me.</p>
        </sp>
        <sp>
          <speaker>Me.</speaker>
          <p>Scribis Hebraice?</p>
        </sp>
        <sp>
          <speaker>Og.</speaker>
          <p>Minime; sed isti, quidquid non intelligunt, Hebraicum vocant. Mox accersitus, ut
            coniicio, venit illius collegii <foreign
              xml:lang="grc">πρῶτος ὕστερος</foreign>.</p>
        </sp>
        <sp>
          <speaker>Me.</speaker>
          <p>Quod istuc dignitatis nomen est? Non habent abbatem?</p>
        </sp>
        <sp>
          <speaker>Og.</speaker>
          <p>Non.</p>
        </sp>
        <sp>
          <speaker>Me.</speaker>
          <p>Cur ita?</p>
        </sp>
        <sp>
          <speaker>Og.</speaker>
          <p>Quia nesciunt Hebraice.</p>
        </sp>
        <sp>
          <speaker>Me.</speaker>
          <p>Non episcopum?</p>
        </sp>
        <sp>
          <speaker>Og.</speaker>
          <p>Nequaquam.</p>
        </sp>
        <sp>
          <speaker>Me.</speaker>
          <p>Quam ob rem?</p>
        </sp>
        <sp>
          <speaker>Og.</speaker>
          <p>Quia Virgo pauperior etiamnum est, quam ut emat pedum ac mitram nimio venalem.</p>
        </sp>
        <sp>
          <speaker>Me.</speaker>
          <p>Non saltem praepositum?</p>
        </sp>
        <sp>
          <speaker>Og.</speaker>
          <p>Ne id quidem.</p>
        </sp>
        <sp>
          <speaker>Me.</speaker>
          <p>Quid obstat?</p>
        </sp>
        <sp>
          <speaker>Og.</speaker>
          <p>Quia praepositus dignitatis est nomen, non sanctimoniae. Et ideo canonicorum collegia
            nomen abbatis reiiciunt, praepositi libenter amplectuntur.</p>
        </sp>
        <sp>
          <speaker>Me.</speaker>
          <p>Atqui <foreign
              xml:lang="grc">πρῶτον ὕστερον</foreign> antehac audivi nunquam.</p>
        </sp>
        <sp>
          <speaker>Og.</speaker>
          <p>Nae tu magnopere rudis es grammatices.</p>
        </sp>
        <sp>
          <speaker>Me.</speaker>
          <p>
            <foreign
              xml:lang="grc">Ὑστερόπρωτον</foreign> novi in tropis.</p>
        </sp>
        <sp>
          <speaker>Og.</speaker>
          <p>Tenes. Hic, qui priori proximus est, prior est posterior.</p>
        </sp>
        <sp>
          <speaker>Me.</speaker>
          <p>Suppriorem dicis.</p>
        </sp>
        <sp>
          <speaker>Og.</speaker>
          <p>Is me salutavit satis humaniter. Narrat quantopere sudatum sit a multis, ut versus eos
            legerent, quot frustra extersa perspicilla. Quoties advenisset aliquis vetustus
            Theologiae aut Iuris Doctor, adductus est ad tabellam, alius dicebat esse literas
            Arabicas, alius ficticias. Tandem repertus est qui legeret titulum. Is descriptus erat
            verbis ac literis Romanis, sed maiusculis; Graeci versus erant descripti Graecis
            maiusculis, quae prima specie videntur referre maiusculas Latinas. Rogatus descripsi
            sententiam carminum Latine, verbum verbo reddens. Huius opellae quum praemiolum oblatum
            constanter recusarem, affirmans nihil esse tam arduum quod in Virginis sanctissimae
            gratiam non essem cupidissime facturus, etiam si literas iuberet illinc perferre
            Hierosolymam.</p>
        </sp>
        <sp>
          <speaker>Me.</speaker>
          <p>Quid opus te grammatophoro, quum illi tot angeli adsint a manibus atque a pedibus?</p>
        </sp>
        <sp>
          <speaker>Og.</speaker>
          <p>Ille protulit e crumena ligni fragmentum defectum e trabe, in qua Virgo mater visa est
            consistere. Odor mirus protinus arguebat esse rem oppido sacram. Ego vero tam insigne
            munus pronus et nudato capite summa cum veneratione terque quaterque exosculatus reposui
            in crumenam.</p>
        </sp>
        <sp>
          <speaker>Me.</speaker>
          <p>Licetne videre?</p>
        </sp>
        <sp>
          <speaker>Og.</speaker>
          <p>Per me quidem licebit; ceterum, si ieiunus non es aut si nocte proxima fuit tibi res
            cum uxore, non suaserim ut videas.</p>
        </sp>
        <sp>
          <speaker>Me.</speaker>
          <p>Ostende, nihil periculi.</p>
        </sp>
        <sp>
          <speaker>Og.</speaker>
          <p>En tibi.</p>
        </sp>
        <sp>
          <speaker>Me.</speaker>
          <p>0 te beatum isto munere.</p>
        </sp>
        <sp>
          <speaker>Og.</speaker>
          <p>Ego, ne sis insciens, non permutarim hoc tantillum fragmentulum cum universo auro Tagi.
            Includam auro, sed sic ut per crystallum pelluceat. Tum hysteroprotus, ubi me videt tam
            religiose gestientem eo munusculo, iudicans non indignum, cui maiora quoque
            committerentur, rogat, num quando vidissem secreta Virginis. Ea vox me nonnihil
            commovit, non tamen ausus sum percontari quae diceret secreta Virginis. Siquidem in
            rebus tam sacris etiam linguae lapsus non vacat periculo. Nego me vidisse, sed videndi
            cupidissimum esse dico. Inducor iam velut afflatus numine. Accenditur una atque altera
            teda cerata, ostenditur imaguncula nec magnitudine nec materia nec opere praecellens,
            sed virtute pollens.</p>
        </sp>
        <sp>
          <speaker>Me.</speaker>
          <p>Moles non multum habet momenti ad edenda miracula. Vidi Christophorum Lutetiae non
            hamaxiaeum aut colossaeum, sed monti iusto parem, nullis tamen illic miraculis nobilem,
            quod quidem audierim.</p>
        </sp>
        <sp>
          <speaker>Og.</speaker>
          <p>Ad pedes Virginis est gemma, cui nondum apud Latinos aut Graecos nomen inditum; Galli a
            bufone dederunt nomen, eo quod bufonis effigiem sic exprimat, ut nulla ars idem possit
            efficere. Quoque maius est miraculum, pusillus est lapillus, non prominet bufonis imago,
            sed in ipsa gemma velut inclusa pellucet.</p>
        </sp>
        <sp>
          <speaker>Me.</speaker>
          <p>Fortassis imaginantur bufonis similitudinem, quemadmodum insecta silicis stirpe
            imaginamur aquilam. Et quemadmodum pueri quid non vident in nubibus? dracones ignem
            spirantes, montes igni candentes, armatos concurrentes.</p>
        </sp>
        <sp>
          <speaker>Og.</speaker>
          <p>Imo, ne sis nesciens, nullus bufo vivus euidentius exprimit seipsum quam illic erat
            expressus.</p>
        </sp>
        <sp>
          <speaker>Me.</speaker>
          <p>Hactenus pertuli fabulas tuas, posthac alium quaere, cui persuadeas de bufone.</p>
        </sp>
        <sp>
          <speaker>Og.</speaker>
          <p>Nihil mirum est, Menedeme, te sic affectum esse. Nec mihi quisquam persuasurus erat,
            etiam si totus ordo theologorum asseverasset, nisi his oculis, hisce inquam oculis,
            vidissem, intuitus essem, comperissem. Sed interim mihi videris satis incurius rerum
            naturalium.</p>
        </sp>
        <sp>
          <speaker>Me.</speaker>
          <p>Quam ob rem? quia non credo volare asinos?</p>
        </sp>
        <sp>
          <speaker>Og.</speaker>
          <p>An non vides quam ludat artifex natura in omnium rerum coloribus ac formis exprimendis,
            quum aliis quidem in rebus, sed praecipue in gemmis? deinde quam admirandas vires gemmis
            illis indiderit, prorsus incredibiles, ni cominus experientia faceret nobis fidem? Dic
            mihi, crediturus eras chalybem intactum a magnete attrahi et rursus ab eodem depelli
            sine contactu, nisi vidisses oculis?</p>
        </sp>
        <sp>
          <speaker>Me.</speaker>
          <p>Profecto nunquam, etiam si decem Aristoteles hoc mihi deierassent.</p>
        </sp>
        <sp>
          <speaker>Og.</speaker>
          <p>Ne protinus igitur fabulosum clames, si quid audis nondum experimento compertum. In
            ceraunia fulminis videmus imaginem, in pyropo vivum ignem, in chalazia grandinis et
            speciem et rigorem, etiam si coniicias in medium ignem; in smaragdo profundas ac
            pellucidas maris undas; carcinias cancri marini speciem imitatur, echites viperae,
            scarites scari piscis, hieracites accipitris, geranites gruis collum effictum exhibet,
            aegophthalmus caprinum oculum ostendit; est qui suillum, est qui tres simul hominis
            oculos; lycophthalmus lupi pingit oculum quatuor coloribus, rutilo et sanguineo, in
            medio nigrum candido cingitur; cyameam nigram si aperias, fabam in medio reperies;
            dryites truncum arboris effingit et ligni in modum ardet quoque; cissites et narcissites
            hederam pingit, astrapias fulminis radios e medio candido seu cyaneo iaculatur;
            phlegontites incendium intus ostendit, quod non exeat; in anthracitide videas scintillas
            quasdam discurrere, crocias croci colorem reddit, rhodites rosae, chalcites aeris,
            aetites aquilam exprimit, cauda candicante; taos pavonis picturam habet, chelidonia
            aspidis, myrmicites innatam habet formicae repentis imaginem, cantharias scarabeum totum
            exprimit, scorpites scorpium mire depingit. Sed quid ego haec persequor quae sunt
            innumera, quum nulla sit naturae pars vel in elementis vel in animantibus vel in
            plantis, quam illa veluti lasciviens non expresserit in gemmis? Miraris in hac gemma
            bufonem expressum?</p>
        </sp>
        <sp>
          <speaker>Me.</speaker>
          <p>Miror naturae tantum esse otii, ut sic ludat omnium rerum imitatione.</p>
        </sp>
        <sp>
          <speaker>Og.</speaker>
          <p>Voluit exercere curiositatem humani ingenii nosque vel sic ab otio propellere. Et tamen
            quasi nihil sit quo fallamus taedium temporis, insanimus in moriones, in aleas, in
            praestigiarum ludibria.</p>
        </sp>
        <sp>
          <speaker>Me.</speaker>
          <p>Verissima praedicas.</p>
        </sp>
        <sp>
          <speaker>Og.</speaker>
          <p>Addunt quidam non leves hoc gemmarum genus, si admoveas aceto, innatare, motis etiam
            membris.</p>
        </sp>
        <sp>
          <speaker>Me.</speaker>
          <p>Cur bufonem addunt Virgini?</p>
        </sp>
        <sp>
          <speaker>Og.</speaker>
          <p>Quia haec spurcitiem omnem, virulentiam, fastum, avariciam et quicquid est terrenarum
            cupiditatum vicit, calcavit, extinxit.</p>
        </sp>
        <sp>
          <speaker>Me.</speaker>
          <p>Vae nobis, qui tantum bufonum geramus in pectore.</p>
        </sp>
        <sp>
          <speaker>Og.</speaker>
          <p>Puri erimus, si sedulo colamus Virginem.</p>
        </sp>
        <sp>
          <speaker>Me.</speaker>
          <p>Quomodo gaudet coli?</p>
        </sp>
        <sp>
          <speaker>Og.</speaker>
          <p>Gratissimum illi cultum praestiteris, si fueris imitatus.</p>
        </sp>
        <sp>
          <speaker>Me.</speaker>
          <p>Numero dixisti, sed istuc perdifficile est.</p>
        </sp>
        <sp>
          <speaker>Og.</speaker>
          <p>Est sane, sed idem pulcherrimum.</p>
        </sp>
        <sp>
          <speaker>Me.</speaker>
          <p>Age, perge quod coeperas.</p>
        </sp>
        <sp>
          <speaker>Og.</speaker>
          <p>Deinde commonstrat aureas argenteasque statuas: Haec, inquit, mere aurea est, haec
            argentea inaurata; addit singulis pondus, pretium ac doni auctorem. Quum ad singula
            mirabundus gratularer Virgini tam beatam opulentiam; mystagogus: Quoniam, inquit, video
            te pium spectatorem, non arbitror aequum, ut te quicquam celem, videbis quae Virginis
            sunt secretissima, simulque depromit ex ipso altari mundum rerum admirabilium, cuius
            singulas partes si pergam recensere, dies hic non suffecerit narrationi. Sic illa sane
            peregrinatio mihi felicissime cessit. Expletus sum affatim spectaculis et hoc
            inaestimabile donum mecum aufero, pignus ab ipsa Virgine datum.</p>
        </sp>
        <sp>
          <speaker>Me.</speaker>
          <p>Nullumne fecisti periculum, quid valeat lignum tuum?</p>
        </sp>
        <sp>
          <speaker>Og.</speaker>
          <p>Feci. In diversorio quodam ante triduum reperi quendam mente captum, cui iam parabantur
            vincula, lignum hoc suppositum est illius ceruicali clam ipso, obdormiit somno profundo
            pariter ac prolixo. Mane surrexit integrae mentis.</p>
        </sp>
        <sp>
          <speaker>Me.</speaker>
          <p>Non fuerat phrenesis, sed paroenia fortassis. Huic malo solet mederi somnus.</p>
        </sp>
        <sp>
          <speaker>Og.</speaker>
          <p>Quum libebit iocari, Menedeme, fac aliam tibi quaeras materiam; in divos iocis ludere
            nec pium est nec tutum. Imo vir ipse narrabat sibi in somnis apparuisse mulierem
            admiranda specie, quae poculum ipsi porrexerit.</p>
        </sp>
        <sp>
          <speaker>Me.</speaker>
          <p>Elleborum, opinor.</p>
        </sp>
        <sp>
          <speaker>Og.</speaker>
          <p>Istuc incertum est, illud certissimum, hominem mentis esse compotem.</p>
        </sp>
        <sp>
          <speaker>Me.</speaker>
          <p>Praeteristi Thomam Cantuariensem archiepiscopum?</p>
        </sp>
        <sp>
          <speaker>Og.</speaker>
          <p>Minime gentium. Nulla peregrinatio religiosior.</p>
        </sp>
        <sp>
          <speaker>Me.</speaker>
          <p>Audire gestio, nisi molestum est.</p>
        </sp>
        <sp>
          <speaker>Og.</speaker>
          <p>Imo te quaeso, ut audias. Cantium dicitur ea pars Angliae quae Galliam et Flandriam
            spectat. Huius metropolis est Cantuaria. In ea sunt duo monasteria pene contingua,
            utrumque Benedictinos habet. Id quod habet divi Augustini titulum videtur antiquius; hoc
            quod nunc appellatur divi Thomae, sedes Archiepiscopi fuisse videtur, ubi cum paucis
            electis monachis vitam ageret; quemadmodum et hodie praesules habent aedes ecclesiae
            continguas, sed ab aedibus reliquorum canonicorum semotas. Olim enim fere tum episcopi
            tum canonici monachi erant, id arguunt manifesta rerum vestigia. Templum autem divo
            Thomae sacrum tanta maiestate sese erigit in coelum, ut procul etiam intuentibus
            religionem incutiat. Itaque nunc suo splendore vicini luminibus officit et locum
            antiquitus religiosissimum velut obscurat. Turres sunt ingentes duae procul veluti
            salutantes advenas miroque nolarum aenearum boatu, longe lateque regionem vicinam
            personantes. In vestibulo templi, quod est ad austrum, stant saxo sculpti tres armati,
            qui manibus impiis virum sanctissimum trucidarunt. Addita sunt gentis cognomina: Tusci,
            Fusci, Beri.</p>
        </sp>
        <sp>
          <speaker>Me.</speaker>
          <p>Cur tantum honoris habetur impiis?</p>
        </sp>
        <sp>
          <speaker>Og.</speaker>
          <p>Videlicet idem honoris habetur iis quod habetur Iudae, Pilato, Caiphae, cohorti militum
            sceleratorum, quos operose sculptos vides in auratis altaribus. Adduntur cognomina, ne
            quis posthac usurpet gloriae caussa. Ingeruntur oculis, ne quis aulicus posthac iniiciat
            manus vel in episcopos vel in possessiones Ecclesiae. Nam tres illi satellites a peracto
            facinore versi sunt in rabiem, nec reddita mens est, nisi implorato Thomae sanctissimi
            favore.</p>
        </sp>
        <sp>
          <speaker>Me.</speaker>
          <p>0 perpetuam martyrum clementiam.</p>
        </sp>
        <sp>
          <speaker>Og.</speaker>
          <p>Ingressis aperit sese spatiosa quaedam aedificii maiestas. Ea pars quoslibet
          recipit.</p>
        </sp>
        <sp>
          <speaker>Me.</speaker>
          <p>Nihilne illic visendum?</p>
        </sp>
        <sp>
          <speaker>Og.</speaker>
          <p>Nihil praeter structurae molem et libros aliquot columnis affixos, in quibus est
            Evangelium Nicodemi et sepulchrum nescio cuius.</p>
        </sp>
        <sp>
          <speaker>Me.</speaker>
          <p>Quid deinde?</p>
        </sp>
        <sp>
          <speaker>Og.</speaker>
          <p>Cancelli ferrei sic arcent ingressum, ut conspectum admittant eius spatii, quod est
            inter extremam aedem et chori quem vocant locum. Ad hunc conscenditur multis gradibus,
            sub quibus testudo quaedam aperit ingressum ad latus septentrionale. Illic ostenditur
            altare ligneum divae Virgini sacrum, pusillum nec ulla re visendum, nisi monumento
            vetustatis, luxum hisce temporibus exprobrantis. Illic vir pius dicitur extremum vale
            dixisse Virgini, quum mors immineret. In ara est cuspis gladii, quo praefectus est
            vertex optimi praesulis ac cerebrum confusum, videlicet quo mors esset praesentior.
            Huius ferri sacram rubiginem amore martyris religiose sumus exosculati. Hinc digressi
            subimus cryptoporticum. Ea habet suos mystagogos. Illic primum exhibetur calvaria
            martyris perforata, reliqua tecta sunt argento, summa cranii pars nuda patet osculo.
            Simul ostenditur plumbea lamina, Thomae Acrensis titulum habens insculptum; pendent
            ibidem in tenebris indusia cilicina, cingula subligariaque, quibus antistes ille
            subigebat carnem suam, ipso aspectu horrorem incutientia nobisque mollitiem ac delicias
            nostras exprobrantia.</p>
        </sp>
        <sp>
          <speaker>Me.</speaker>
          <p>Fortassis et monachis ipsis.</p>
        </sp>
        <sp>
          <speaker>Og.</speaker>
          <p>Istac de re nec affirmare possum nec negare. Ne refert quidem mea.</p>
        </sp>
        <sp>
          <speaker>Me.</speaker>
          <p>Vera narras.</p>
        </sp>
        <sp>
          <speaker>Og.</speaker>
          <p>Hinc redimus in chori locum. Ad latus septentrionale reserantur arcana, dictu mirum,
            quantum ossium illinc prolatum sit, calvaria, menta, dentes, manus, digiti, integra
            brachia, quibus omnibus adoratis fiximus oscula, nec erat futurus finis, nisi qui mihi
            tum comes erat eius peregrinationis parum commodus interpellasset ostentandi
          studium.</p>
        </sp>
        <sp>
          <speaker>Me.</speaker>
          <p>Quis iste?</p>
        </sp>
        <sp>
          <speaker>Og.</speaker>
          <p>Anglus erat nomine Gratianus Pullus, vir eruditus ac pius, sed minus affectus erga
            partem hanc religionis quam ego volebam.</p>
        </sp>
        <sp>
          <speaker>Me.</speaker>
          <p>Viclevita quispiam, opinor.</p>
        </sp>
        <sp>
          <speaker>Og.</speaker>
          <p>Non arbitror, etiam si libros illius legerat, incertum unde nactus.</p>
        </sp>
        <sp>
          <speaker>Me.</speaker>
          <p>Is offendit mystagogum?</p>
        </sp>
        <sp>
          <speaker>Og.</speaker>
          <p>Prolatum est brachium adhuc carnem habens sanguinolentam. Huius osculum exhorruit ac
            vultu quoque taedium quoddam prae se ferebat. Mox sua recondidit mystagogus. Hinc
            spectavimus altaris tabulam et ornamenta, mox quae sub altari fuerant recondita,
            opulenlta omnia: diceres Midam et Croesum fuisse mendicos, si spectares vim auri atque
            argenti.</p>
        </sp>
        <sp>
          <speaker>Me.</speaker>
          <p>Heic nihil osculorum?</p>
        </sp>
        <sp>
          <speaker>Og.</speaker>
          <p>Non, sed aliud votorum genus tetigit animum meum.</p>
        </sp>
        <sp>
          <speaker>Me.</speaker>
          <p>Quodnam?</p>
        </sp>
        <sp>
          <speaker>Og.</speaker>
          <p>Suspirabam domi meae nihil esse talium reliquiarum.</p>
        </sp>
        <sp>
          <speaker>Me.</speaker>
          <p>Sacrilegum votum!</p>
        </sp>
        <sp>
          <speaker>Og.</speaker>
          <p>Fateor, et supplex veniam precatus sum a divo priusquam pedem efferrem templo. Post
            haec ducimur in sacrarium. Deus bone, quae illic pompa vestium holosericarum, quae vis
            candelabrorum aureorum! Ibidem vidimus pedum divi Thomae. Videbatur arundo lamina
            argentea obvestita, minimum erat ponderis, nihil operis, nec altius quam usque ad
            cingulum.</p>
        </sp>
        <sp>
          <speaker>Me.</speaker>
          <p>Nulla crux?</p>
        </sp>
        <sp>
          <speaker>Og.</speaker>
          <p>Nullam vidi. Ostensum est pallium, holosericum quidem, sed crasso filo, nullo auro
            gemmisve insigne. Aderat et sudarium sudoris ex collo contracti manifestasque sanguinis
            notas retinens. Haec vetustae frugalitatis monumenta libenter sumus exosculati.</p>
        </sp>
        <sp>
          <speaker>Me.</speaker>
          <p>Ista non ostenduntur quibuslibet?</p>
        </sp>
        <sp>
          <speaker>Og.</speaker>
          <p>Nequaquam, o bone.</p>
        </sp>
        <sp>
          <speaker>Me.</speaker>
          <p>Unde tibi tantum est habitum fidei, ut nihil arcani celaretur?</p>
        </sp>
        <sp>
          <speaker>Og.</speaker>
          <p>Erat mihi nonnihil noticiae cum R. P. Gulielmo Waramo archiepiscopo. Is me tribus
            verbis commendavit.</p>
        </sp>
        <sp>
          <speaker>Me.</speaker>
          <p>Ex multis audio virum singulari praeditum humanitate.</p>
        </sp>
        <sp>
          <speaker>Og.</speaker>
          <p>Quin potius dicas ipsam esse humanitatem, si noris. Iam ea doctrina, ea morum
            sinceritas, ea vitae pietas, ut nullam absoluti praesulis dotem in eo desideres. Ab his
            igitur deducimur ad superiora. Nam post altare summum, rursus velut in novum templum
            ascenditur. Illic in sacello quodam ostenditur tota facies optimi viri inaurata
            multisque gemmis insignita. Heic casus quidam inopinatus pene totam illam meam
            felicitatem interturbavit.</p>
        </sp>
        <sp>
          <speaker>Me.</speaker>
          <p>Exspecto quid mali dicas.</p>
        </sp>
        <sp>
          <speaker>Og.</speaker>
          <p>Heic minimum iniit gratiae comes meus Gratianus. Is a precatiuncula rogavit mystagogum
            assessorem: Heus, inquit, bone pater, verumne est quod audio, Thomam dum viveret fuisse
            benignissimum erga pauperes? Verissimum, inquit ille. Coepitque multa de illius erga
            tenues beneficentia commemorare. Tum Gratianus: Non arbitror eum affectum in illo
            mutatum esse, nisi forte in melius. Assensus est mystagogus. Rursum ille: Quum igitur
            vir sanctissimus tam liberalis fuerit in egenos, quum adhuc pauper esset et ipse
            praesidiis pecuniarum egeret ob corpusculi necessitatem, an non putas aequo animo
            laturum nunc, quum tam opulentus sit nec ullius egeat, si qua mulier paupercula domi
            habens liberos famelicos aut filias ob dotis inopiam de pudicitia periclitantes aut
            maritum morbo decumbentem omnibusque praesidiis destitutum precata veniam detrahat ex
            his tantis opibus aliquam particulam subleuandae familiae, velut a volente sumens vel
            dono vel mutuo? Ad haec quum nihil responderet assessor capitis aurei, Gratianus, ut est
            vehemens: Ego, inquit, plane confido sanctissimum virum etiam gavisurum, quod mortuus
            quoque suis opibus sublevaret inopiam pauperum. Ibi mystagogus corrugare frontem,
            porrigere labra, Gorgoneis oculis nos obtueri; nec dubito quin sputo conviciisque nos
            eiecturus fuerit e templo, nisi cognovisset nos ab archiepiscopo commendatos. Equidem
            utcunque placavi blandis verbis iram hominis negans Gratianum quicquam horum ex animo
            loqui, sed suo more ludere, simulque drachmas aliquot deposui.</p>
        </sp>
        <sp>
          <speaker>Me.</speaker>
          <p>Ego sane tuam pietatem vehementer approbo. Verum mihi nonnunquam serio venit in mentem,
            quo colore possint excusari a crimine, qui tantum opum insumunt templis extruendis,
            ornandis, locupletandis, ut nullus omnino sit modus. Fateor in sacris vestibus, in vasis
            templi deberi cultui solemni suam dignitatem, volo et structuram habere maiestatem suam.
            Sed quorsum attinent tot baptisteria, tot candelabra, tot statuae aureae, quorsum
            organorum quae vocant immensi sumptus? nec unicis interim contenti sumus; quorsum ille
            musicus hinnitus magno censu conducendus, quum interim fratres et sorores nostrae
            vivaque Christi templa situ fameque contabescant?</p>
        </sp>
        <sp>
          <speaker>Og.</speaker>
          <p>In his quidem nemo vir pius ac prudens modum non desiderat. Verum quoniam hoc vitium ex
            immodica quadam pietate nascitur, favorem promeretur, praesertim quoties in mentem venit
            diversus morbus istorum qui templa suis opibus spoliant. Ista fere donantur a potentibus
            ac monarchis, deterius peritura in aleam aut bellum. Et si quid hinc alienes, primum
            habetur pro sacrilegio, deinde contrahunt manus suas qui dare solent, insuper et
            invitantur ad rapinam. Igitur harum rerum magis illi custodes sunt quam domini. Denique
            malim videre templum sacra supellectile luxurians, quam ut sunt quaedam nuda, sordida,
            stabulis equorum similiora quam templis.</p>
        </sp>
        <sp>
          <speaker>Me.</speaker>
          <p>At legimus olim laudatos episcopos, quod vasa sacra divendiderunt eaque pecunia
            subvenerunt egenis.</p>
        </sp>
        <sp>
          <speaker>Og.</speaker>
          <p>Laudantur et hodie, sed laudantur tantum; imitari nec licet nec libet, opinor.</p>
        </sp>
        <sp>
          <speaker>Me.</speaker>
          <p>Remoror tuam narrationem. Nunc exspecto fabulae catastrophen.</p>
        </sp>
        <sp>
          <speaker>Og.</speaker>
          <p>Accipe: paucis expediam. Inter haec prodiit summus ille mystagogus.</p>
        </sp>
        <sp>
          <speaker>Me.</speaker>
          <p>Quis nam? Abbas loci?</p>
        </sp>
        <sp>
          <speaker>Og.</speaker>
          <p>Mitram habet, census habet abbaticos, solo nomine caret et prior dicitur ob id, quod
            archiepiscopus abbatis loco est. Nam antiquitus quisquis erat eius ditionis
            archiepiscopus, idem erat et monachus.</p>
        </sp>
        <sp>
          <speaker>Me.</speaker>
          <p>Equidem vel camelus appellari sustineam, si census esset abbate dignus.</p>
        </sp>
        <sp>
          <speaker>Og.</speaker>
          <p>Mihi quidem visus est vir pius iuxta et prudens neque Scoticae theologiae rudis. Is
            nobis aperuit thecam, in qua reliquum sancti viri corpus quiescere dicitur.</p>
        </sp>
        <sp>
          <speaker>Me.</speaker>
          <p>Vidisti ossa?</p>
        </sp>
        <sp>
          <speaker>Og.</speaker>
          <p>Id quidem fas non est, nec liceret nisi admotis scalis. Sed auream thecam theca
            contegit lignea. Ea funibus sublata opes nudat inaestimabiles.</p>
        </sp>
        <sp>
          <speaker>Me.</speaker>
          <p>Quid audio?</p>
        </sp>
        <sp>
          <speaker>Og.</speaker>
          <p>Vilissima pars erat aurum: gemmis raris ac praegrandibus collucebant, nitebant ac
            fulgurabant omnia; quaedam superabant ovi anserini magnitudinem. Ibi multa cum
            veneratione circumstabant aliquot monachi. Sublato tegumento adoravimus omnes. Prior
            candida virga demonstrabat contactu singulas gemmas, addens nomen Gallicum, pretium et
            auctorem doni. Nam praecipuas monarchae dono miserant.</p>
        </sp>
        <sp>
          <speaker>Me.</speaker>
          <p>Oportuit illium esse praeditum insigni memoria.</p>
        </sp>
        <sp>
          <speaker>Og.</speaker>
          <p>Recte coniectas, quanquam iuvat et exercitatio, frequenter enim hoc agit. Hinc reducit
            in cryptoporticum. Illic domicilium habet Virgo mater, sed subobscurum, semel atque
            iterum ferreis cancellis circumsepta.</p>
        </sp>
        <sp>
          <speaker>Me.</speaker>
          <p>Quid metuit?</p>
        </sp>
        <sp>
          <speaker>Og.</speaker>
          <p>Nihil, opinor, nisi fures. Nec enim unquam vidi quicquam divitiis onustius.</p>
        </sp>
        <sp>
          <speaker>Me.</speaker>
          <p>Caecas mihi divitias narras.</p>
        </sp>
        <sp>
          <speaker>Og.</speaker>
          <p>Admotis lucernis vidimus plusquam regale spectaculum.</p>
        </sp>
        <sp>
          <speaker>Me.</speaker>
          <p>Vincit opibus Parathalassiam?</p>
        </sp>
        <sp>
          <speaker>Og.</speaker>
          <p>Specie longe superat, abstrusa novit ipsa. Haec non ostenditur, nisi magnatibus aut
            praecipuis amicis. Postremo reducimur in sacrarium. Illic detractum est scrinium nigro
            contectum corio. Depositum est in mensam. Apertum est. Mox omnes flexis genibus
            adorarunt.</p>
        </sp>
        <sp>
          <speaker>Me.</speaker>
          <p>Quid inerat?</p>
        </sp>
        <sp>
          <speaker>Og.</speaker>
          <p>Fragmenta quaedam linteorum, lacera, pleraque mucci vestigium servantia. His, ut
            aiebant, vir pius extergebat sudorem a facie sive collo, pituitam e naribus, aut si quid
            esset similium sordium, quibus non vacant humana corpuscula. Ibi meus Gratianus rursum
            non optimam iniit gratiam. Huic et Anglo et noto nec mediocris auctoritatis viro prior
            benignus unum e linteolis obtulit dono, credens sese munus longe gratissimum offerre.
            Sed Gratianus heic parum gratus non sine fastidii significatione digitis contrectavit
            unum et contemptim reposuit, porrectis labiis velut poppysmum imitans. Nam hic illi mos
            erat, si quid offenderet, quod tamen contemnendum esse iudicaret. Meum animum semel et
            pudor et timor discruciabant. Prior tamen, ut est homo non stupidus, dissimulabat hoc
            factum nosque post oblatum vini poculum humaniter dimisit. Quum rediremus
          Londinum...</p>
        </sp>
        <sp>
          <speaker>Me.</speaker>
          <p>Quid oportuit, quum iam non procul abesses a littore tuo?</p>
        </sp>
        <sp>
          <speaker>Og.</speaker>
          <p>Sic est. Sed ego littus illud perquam lubens fugi, magis infame fraudibus ac rapinis,
            quam ullae sunt Maleae naufragiis. Dicam quod proxima vidi traiectione. Complures e
            littore Caletiensi scalmo devehebamur ad navem maiorem. In his erat Gallus quidam
            iuvenis, pauper ac pannosus. Ab hoc exigunt dimidium drachmae. Tantum enim extorquent e
            singulis ob brevissimam vectationem. Ille excusabat paupertatem, isti per iocum
            explorant scilicet, ac detractis calceis, inter suppactas soleas reperiunt decem aut
            duodecim drachmas, eas eripiunt palam ridentes et conviciis ludentes in sceleratum
            Gallum.</p>
        </sp>
        <sp>
          <speaker>Me.</speaker>
          <p>Quid iuvenis?</p>
        </sp>
        <sp>
          <speaker>Og.</speaker>
          <p>Quid aliud? Flebat.</p>
        </sp>
        <sp>
          <speaker>Me.</speaker>
          <p>Num ex auctoritate faciebant ista?</p>
        </sp>
        <sp>
          <speaker>Og.</speaker>
          <p>Prorsus eadem qua furantur sarcinas hospitum, qua tollunt crumenas, si quando datur
            opportunitas.</p>
        </sp>
        <sp>
          <speaker>Me.</speaker>
          <p>Mirum est istos tantum audere facinus, tot testibus consciis.</p>
        </sp>
        <sp>
          <speaker>Og.</speaker>
          <p>Sic assueverunt, ut recte fieri putent. Spectabant e maiore navi complures, in cymba
            aderant aliquot Angli negociatores, qui frustra obmurmurabant. Illi velut in re faceta
            gloriabantur deprehensum sceleratum Gallum.</p>
        </sp>
        <sp>
          <speaker>Me.</speaker>
          <p>Ego istos maritimos fures ludens ac iocans subigerem in crucem.</p>
        </sp>
        <sp>
          <speaker>Og.</speaker>
          <p>Atqui talibus scatet utrunque littus. Hic mihi coniecta,<emph>Quid domini faciant,
              ausint quum talia fures</emph>. Proinde posthac quaslibet ambages malim quam illud
            compendium. Ad haec, quemadmodum ad inferos facilis descensus, sed reditus
            difficillimus, ita per hoc litus ingressus non admodum facilis, exitus difficillimus
            est. Haerebant Londini nautae aliquot Antverpienses, cum illis decreveram me mari
            committere.</p>
        </sp>
        <sp>
          <speaker>Me.</speaker>
          <p>Habet ea regio nautas adeo sanctos?</p>
        </sp>
        <sp>
          <speaker>Og.</speaker>
          <p>Ut simia semper est simia, fateor, ita nauta semper est nauta; verum si ad hos
            conferas, qui rapto vivere didicerunt, angeli sunt.</p>
        </sp>
        <sp>
          <speaker>Me.</speaker>
          <p>Meminero, si quando me quoque libido ceperit eam insulam invisendi. Sed in viam redi,
            unde te deduxi.</p>
        </sp>
        <sp>
          <speaker>Og.</speaker>
          <p>Ergo Londinum petentibus haud procul a relicta Cantuaria occurrit via vehementer cava
            simul et angusta, praeterea declivis, sic utrinque abrupto aggere, ut non possis
            effugere; nec vitari potest, quin hac facias iter. Ad eius viae laevum latus est
            mendicabulum aliquot seniculorum. Ab iis procurrit aliquis, simul atque sentiunt
            advenientem equitem, conspergit aqua sacra; mox offert calcei summam partem, obvinctam
            aereo circulo, in quo vitrum est gemmae specie. Exosculati dant nummulum.</p>
        </sp>
        <sp>
          <speaker>Me.</speaker>
          <p>In eiusmodi via malim mendicabulum seniculorum, quam gregem valentium latronum.</p>
        </sp>
        <sp>
          <speaker>Og.</speaker>
          <p>Gratianus equitabat mihi sinister, propior mendicabulo; conspersus est aqua, tulit
            utcunque. Ubi porrigeretur calceus, rogabat quid sibi vellet. Ait calceum esse sancti
            Thomae. Incandvit homo et ad me versus: Quid, inquit, sibi volunt hae pecudes, ut
            osculemur calceos omnium bonorum virorum? Quin eadem opera porrigunt osculandum sputum
            aliaque corporis excrementa? Miserebat me seniculi datoque nummulo consolatus sum
            tristem.</p>
        </sp>
        <sp>
          <speaker>Me.</speaker>
          <p>Mea sententia non omnino praeter caussam incanduit Gratianus. Si calcei soleaeque
            servarentur ut argumentum frugalis vitae, non improbarem; ceterum impudens est soleas,
            calceos et subligaria osculanda obtrudere.</p>
        </sp>
        <sp>
          <speaker>Og.</speaker>
          <p>Praestaat ista non fieri, ne quid dissimulem. Verum ex his rebus, quae subito corrigi
            non possunt, soleo, si quid inest boni, decerpere. Delectabat interim animum meum illa
            contemplatio: virum bonum esse similem ovi, malum noxiae bestiae. Vipera, postea quam
            periit, mordere quidem non potest, odore tamen sanieque inficit. Ovis quum vivit, lacte
            nutrit, lana vestit, foetura ditat; mortua porrigit utile corium totaque esculenta est.
            Itidem viri feroces et huic mundo dediti, dum vivunt, omnibus incommodi sunt, mortui
            strepitu nolarum, ambitiosa sepultura molesti sunt vivis, nonnunquam et successorum
            inaugurationibus, hoc est, novis exactionibus. Probi vero nulla non ex parte magnam
            omnibus de se praebent utilitatem. Velut hic divus, dum in vivis esset, exemplo,
            doctrina, monitis ad pietatem invitabat, consolabatur destitutos, sublevabat egenos. Ac
            mortui pene maior utilitas. Extruxit hoc locupletissimum templum, sacerdotum ordini per
            universam Angliam plurimum auctoritatis conciliavit. Hoc denique calcei fragmentum alit
            egenorum conventiculum.</p>
        </sp>
        <sp>
          <speaker>Me.</speaker>
          <p>Est quidem ista pia contemplatio. Sed demiror te, quum isto sis animo, nunquam
            invisisse antrum sancti Patricii, de quo prodigiosa quaedam vulgo iactant nec mihi satis
            verisimilia.</p>
        </sp>
        <sp>
          <speaker>Og.</speaker>
          <p>Imo nulla heic tam prodigiosa potest esse narratio, quin res ipsa superet.</p>
        </sp>
        <sp>
          <speaker>Me.</speaker>
          <p>Ergo illuc quoque penetrasti?</p>
        </sp>
        <sp>
          <speaker>Og.</speaker>
          <p>Enavigavi paludem vere Stygiam, descendi in fauces Averni, vidi quicquid apud inferos
            geritur.</p>
        </sp>
        <sp>
          <speaker>Me.</speaker>
          <p>Bearis me, si non gravaberis referre.</p>
        </sp>
        <sp>
          <speaker>Og.</speaker>
          <p>Sit hoc colloquii nostri prooemium satis, ut arbitror, prolixum. Eo domum, ut iubeam
            adornari coenam; nam adhuc impransus sum.</p>
        </sp>
        <sp>
          <speaker>Me.</speaker>
          <p>Cur impransus? num religionis gratia?</p>
        </sp>
        <sp>
          <speaker>Og.</speaker>
          <p>Minime, sed invidiae caussa.</p>
        </sp>
        <sp>
          <speaker>Me.</speaker>
          <p>Num invides ventri tuo?</p>
        </sp>
        <sp>
          <speaker>Og.</speaker>
          <p>Imo rapacibus cauponibus, qui quum nolint quod aequum est apponere, tamen non verentur
            ab hospitibus quod iniquum est exigere. Eos sic ulcisci soleo. Si spes datur coenae
            lautioris vel apud notum vel apud pandocheum paullo minus sordidum, in prandio laborat
            mihi stomachus. Sin prandium obtulit fortuna quale volo, sub coenam incipit dolere
            stomachus.</p>
        </sp>
        <sp>
          <speaker>Me.</speaker>
          <p>Non pudet videri parcum ac sordidum?</p>
        </sp>
        <sp>
          <speaker>Og.</speaker>
          <p>Menedeme, qui talibus in rebus pudoris impendium faciunt, crede mihi, male collocant
            sumptum. Ego meum pudorem aliis usibus servare didici.</p>
        </sp>
        <sp>
          <speaker>Me.</speaker>
          <p>Iam sitio reliquum fabulae; quare me in coena exspecta convivam, ibi narrabis
            commodius.</p>
        </sp>
        <sp>
          <speaker>Og.</speaker>
          <p>Equidem habeo gratiam, quod ultro temet offers convivam, quum multi vehementer rogati
            pernegent; sed haec tibi conduplicabitur gratia, si hodie domi coenes. Nam mihi tempus
            hoc sumetur salutandae familiae. Sed habeo consilium utrique nostrum commodius. Cras
            mihi uxorique meae domi tuae adornato prandium. Tum vel usque ad coenam proferentur
            fabulae, donec te fatearis iam esse saturum. Et si voles, ne in coena quidem te
            destituemus. Quid scabis caput? Tu para, nos bona fide veniemus.</p>
        </sp>
        <sp>
          <speaker>Me.</speaker>
          <p>Malim inemptas fabulas. Verum age, prandiolum dabitur, sed insipidum, nisi tu bonis
            fabulis condias.</p>
        </sp>
        <sp>
          <speaker>Og.</speaker>
          <p>Sed heus tu, nonne titillat te animus, ut has peregrinationes obeas?</p>
        </sp>
        <sp>
          <speaker>Me.</speaker>
          <p>Fortasse titillabit, ubi tu peroraveris, nunc ut affectus sum, sat habeo stationes
            obire Romanas.</p>
        </sp>
        <sp>
          <speaker>Og.</speaker>
          <p>Romanas, qui Romam nunquam videris?</p>
        </sp>
        <sp>
          <speaker>Me.</speaker>
          <p>Dicam. Sic domi obambulo, ingredior conclave curoque ut salva sit filiarum pudicitia.
            Rursus hinc in officinam, contemplor quid agant famuli famulaeque. Inde in culinam,
            circunspiciens, si quid opus sit admonitu; hinc alio atque alio, observans quid agant
            liberi, quid uxor, sollicitus ut omnia sint in officio. Hae mihi sunt stationes
          Romanae.</p>
        </sp>
        <sp>
          <speaker>Og.</speaker>
          <p>At ista pro te curaret divus Iacobus.</p>
        </sp>
        <sp>
          <speaker>Me.</speaker>
          <p>Ut ipse curem ista, praecipiunt sacrae literae; ut divis committam, nusquam legi
            praeceptum.</p>
        </sp>
      </div>
      <div
        n="40"
        type="colloquium">
        <head>
          <foreign
            xml:lang="grc">Ιχθυοφαγία</foreign>
        </head>
        <p>Personae</p>
        <castList>
          <castItem>Lanio</castItem>
          <castItem>Salsamentarius</castItem>
        </castList>
        <sp>
          <speaker>La.</speaker>
          <p>Dic mihi, insulsissime salsamentarie, nondum emisti restim?</p>
        </sp>
        <sp>
          <speaker>Sa.</speaker>
          <p>Restim, lanio?</p>
        </sp>
        <sp>
          <speaker>La.</speaker>
          <p>Ita, restim.</p>
        </sp>
        <sp>
          <speaker>Sa.</speaker>
          <p>Cui tandem rei?</p>
        </sp>
        <sp>
          <speaker>La.</speaker>
          <p>Cui, nisi suspendio?</p>
        </sp>
        <sp>
          <speaker>Sa.</speaker>
          <p>Emant alii; me nondum usque adeo taedet huius vitae.</p>
        </sp>
        <sp>
          <speaker>La.</speaker>
          <p>At brevi taedebit.</p>
        </sp>
        <sp>
          <speaker>Sa.</speaker>
          <p>In vatem ipsum ista vertat deus aliquis potius. Sed quid est mali?</p>
        </sp>
        <sp>
          <speaker>La.</speaker>
          <p>Si nescis, dicam. Instat tibi tuisque plane Saguntina, quod aiunt, fames, ut res
            prorsus sit vobis ad laqueum reditura.</p>
        </sp>
        <sp>
          <speaker>Sa.</speaker>
          <p>Bona verba, lanio. Ista sint hostibus nostris. Unde nobis ex lanio repente prodisti
            Pythius quispiam, ut divines tantam calamitatem?</p>
        </sp>
        <sp>
          <speaker>La.</speaker>
          <p>Non est divinatio; ne tibi blandiaris; res ipsa adest in foribus.</p>
        </sp>
        <sp>
          <speaker>Sa.</speaker>
          <p>Enecas: ede rem, si quid habes.</p>
        </sp>
        <sp>
          <speaker>La.</speaker>
          <p>Edam tuo magno malo. A Romano senatu venit edictum, ut posthac liberum sit cuique vesci
            quibus velit. Quid igitur tibi tuoque ordini restat, nisi bulimia cum putribus
            salsamentis?</p>
        </sp>
        <sp>
          <speaker>Sa.</speaker>
          <p>Per me quidem vel limacibus vel urticis vescatur, qui volet. At num interdictum est
            cuiquam, ne vescatur piscibus?</p>
        </sp>
        <sp>
          <speaker>La.</speaker>
          <p>Non, sed data potestas vescendi carnibus, quibus fuerit collibitum.</p>
        </sp>
        <sp>
          <speaker>Sa.</speaker>
          <p>Sive vana praedicas, tu potius dignus es suspendio: sive vera, tibi potius parandus
            funis. Nam mihi posthac spero quaestum uberiorem.</p>
        </sp>
        <sp>
          <speaker>La.</speaker>
          <p>Imo proventum uberrimum, sed esuritionis usque ad saturitatem: aut, si mavis audire
            laetiora, posthac longe mundius vives, neque, quod soles, cubito nasum emunges
            pituitosum et scabie fruticantem.</p>
        </sp>
        <sp>
          <speaker>Sa.</speaker>
          <p>
            <emph>Ohe, venimus ad summum:</emph> caecus convicia iacit in luscum: quasi vero
            quidquam apud laniones purius sit ea parte corporis, quae dicitur semper lotione
            superior. Utinam verum esset quod annuncias; at vereor, ne me coniicias in falsum
            gaudium.</p>
        </sp>
        <sp>
          <speaker>La.</speaker>
          <p>Tibi quidem nimium vera nuncio. Sed unde tibi quaestum promittis uberiorem?</p>
        </sp>
        <sp>
          <speaker>Sa.</speaker>
          <p>Quoniam eo video recidisse mores hominum, ut quod vetitum sit, impotentius
          appetant.</p>
        </sp>
        <sp>
          <speaker>La.</speaker>
          <p>Quid tum postea?</p>
        </sp>
        <sp>
          <speaker>Sa.</speaker>
          <p>Quia plures abstinebunt ab esu carnium, ubi permissa est vescendi potestas, nec ullum
            erit lautum convivium absque piscibus, quemadmodum apud priscos fieri consuevit. Itaque
            carnium esum permissum gaudeo; utinam et piscium esus esset interdictus! avidius his
            vescerentur homines.</p>
        </sp>
        <sp>
          <speaker>La.</speaker>
          <p>Pium me hercule votum.</p>
        </sp>
        <sp>
          <speaker>Sa.</speaker>
          <p>Hoc optarem, si, quod tu facis, nihil aliud spectarem quam pecuniae lucrum, cuius amore
            tu crassam istam et carnivoram animam diis Manibus devovisti.</p>
        </sp>
        <sp>
          <speaker>La.</speaker>
          <p>Salsus es totus, quum insulsa sit oratio.</p>
        </sp>
        <sp>
          <speaker>Sa.</speaker>
          <p>Quae ratio commovit Romanos, ut tot saeculis observatam legem carnariam relaxarint?</p>
        </sp>
        <sp>
          <speaker>La.</speaker>
          <p>Nimirum hoc ipsa res iam dudum illis persuasit. Reputant id quod est, per
            salsamentarios inquinari civitatem, infici terram, flumina, a&#235;rem, et ignem, et
            si quod aliud est elementum: corrumpi corpora mortalium: ex piscium enim esu corpus
            impleri putribus humoribus: hinc febres, tabes, podagrae, epilepses, leprae, et quid non
            malorum?</p>
        </sp>
        <sp>
          <speaker>Sa.</speaker>
          <p>Dic igitur mihi, Hippocrates, cur in civitatibus bene institutis vetitum est intra
            moenia mactare tauros ac sues? Rectius etiam consuleretur saluti civium, si nec pecudes
            iugularentur. Cur laniis describitur certus locus, ne si passim vivant, totam urbem
            reddant pestilentem? An est ullum foetoris genus corrupto animantium cruore sanieque
            pestilentius?</p>
        </sp>
        <sp>
          <speaker>La.</speaker>
          <p>Aromata mera sunt, si ad piscium putorem conferas.</p>
        </sp>
        <sp>
          <speaker>Sa.</speaker>
          <p>Tibi quidem, opinor, aromata mera sunt: at non idem visum magistratibus, qui vos ab
            urbe submovent. Porro quam suaviter oleant vestrae istae lanienae, declarant ii, qui
            naribus obturatis praetereunt: declarant vulgo, qui malunt habere vicinos decem lenones
            quam unum lanionem.</p>
        </sp>
        <sp>
          <speaker>La.</speaker>
          <p>At vobis ad abluenda putria salsamenta nec lacus nec amnes toti sufficiunt: vereque,
            quod dici solet, inaniter aquam consumitis. Semper enim piscis piscem olet, etiamsi
            unguentis oblinas. Quid autem mirum, mortuos sic olere, quum plerique vivi mox, ut capti
            sunt, oleant? Carnes muria conditae servantur multos in annos, adeo non putentes ut
            aromaticum quiddam redoleant. Rursus vulgari sale conditae durant absque foetore.
            Duratae fumo ventove nihil molesti odoris contrahunt. Haec omnia si pariter adhibeas
            pisci, nihil aliud quam piscem olebit. Vel hinc coniice, nullum esse putorem cum piscium
            foetore conferendum, quod ab his putrefit etiam ipse sal, in hoc a natura datus, ut a
            rebus arceat putrefactionem, dum genuina vi claudit constringitque, simul et excludens,
            quod estrinsecus noxam afferre possit, et humores intus, unde putrefactio poterat oriri,
            desiccans: in solis piscibus sal non est sal. Nostras aedes fortassis aliquis delicatior
            praeteriens obturat nares; at nemo sustinet in cymba sedere, in qua vestra sunt
            salsamenta. Viatori si quando occurrunt plaustra onusta salsamentis, quae ibi fuga! quae
            narium obturatio! quae sputa! quae excreatio! Et si qua fieri possit, ut salsamenta pura
            in urbem adveherentur, quemadmodum nos mactatorum boum carnes apportamus, lex non
            dormiret: nunc quid facias iis, quae putria sunt etiam quum comeduntur? Et tamen quoties
            videmus ab agoranomis damnatas merces vestras coniici in flumen, vobis indicta multa! Id
            vero saepius etiam fieret, nisi illi corrupti per vos magis spectarent privatum
            commodum, quam publicam salutem. Nec hac tantum parte nocetis reipublicae; sed impia
            conspiratione vetatis, ne aliunde pisces recentiores advehantur in civitatem.</p>
        </sp>
        <sp>
          <speaker>Sa.</speaker>
          <p>Quasi vero nullus unquam viderit mulcta percussum lanionem, quod porcum insincerum, et
            linguae maculis leprae vitium profitentem vendiderit, aut quod ovem aquis coenove
            suffocatam, aut alioqui verminantes armos, lotione et circumlito recenti cruore vitium
            dissimularit.</p>
        </sp>
        <sp>
          <speaker>La.</speaker>
          <p>Atqui nullum ex nobis tale extat exemplum, quale nuper ex vobis: ex unica anguilla
            crusto panis incocta periere novem convivae. Talibus obsoniis vos instruitis mensas
            civium.</p>
        </sp>
        <sp>
          <speaker>Sa.</speaker>
          <p>Casum narras, qui nemini vitari possit, si fortuna velit. At vobis pene quotidianum
            est, pro cuniculis altiles feles vendere, pro leporibus canes, si per auriculas et pedes
            hirsutos liceret. Quid autem commemorem artocrea ex humanis carnibus confecta?</p>
        </sp>
        <sp>
          <speaker>La.</speaker>
          <p>Tu quod in me damnabas, casus et hominum vitia mihi opprobras; tueantur ista qui
            committunt: ego quaestum cum quaestu confero. Alioqui damnentur et olitores, quod
            interdum imprudentes pro caule vendant cicutam aut aconitum: damnentur et pharmacopolae,
            quod interdum pro remediis porrigunt venena. Nulla est ars tam inculpata, quin isthaec
            incidant mala. Vos quum omnes officii numeros impleveritis, venenum est quod venditis.
            Si torpedinem, si hydrum, si leporem marinum retibus admixtum cum ceteris venderetis,
            casus esset, non crimen: nec magis imputari poterat vobis quam medico, qui nonnunquam
            occidit aegrum, quem curat. Ferri poterat hoc malum, si mensibus dumtaxat hibernis
            extruderetis vestra purulenta; rigor temporis mitigaret pestilentiam. Nunc aestatis
            incendio putrem additis materiam; autumnum, per se nocentem, redditis nocentiorem.
            Quumque iam se renovat annus, et humores conditi sese rursus proferunt, non absque
            corporum periculo, ibi vos totos menses duos tyrannidem occupatis, et anni renascentis
            infantiam accersito senio vitiatis. Quumque hoc meditetur natura, ut corpora succis
            insalubribus repurgata, novis succis repubescant, vos ingeritis meros putores merasque
            sanies; et, si quid est in corporibus vitii, augetis, malum malo adiicientes, et bonis
            insuper corporis succos corrumpentes. Tolerari poterat hoc quoque, si tantum corpora
            vitiaretis: nunc quoniam ex ciborum differentiis vitiantur animorum organa, fit, ut et
            ipsi vitientur animi. Tales fere videas homines istos pisculentos, quales sunt ipsi
            pisces; pallent, olent, stupent, muti sunt.</p>
        </sp>
        <sp>
          <speaker>Sa.</speaker>
          <p>O novum Thaletem! Quid igitur sapiunt, qui betis victitant? nimirum quantum ipsae
            betae? Quid sapiunt, qui boves et oves et capras devorant? nimirum quod boves, oves, et
            caprae? Vos haedos pro deliciis venditis, et tamen hoc animal, ut est morbo comitiali
            obnoxium, ita gignit eundem morbum in his, qui gaudent esu carnium. An non praestabat,
            salsamentis placare latrantem stomachum?</p>
        </sp>
        <sp>
          <speaker>La.</speaker>
          <p>Quasi solum hoc mentiti sint rerum naturalium scriptores. Et si maxime verum sit, quod
            narrant; corporibus morbo obnoxiis saepe, quae per se optima sunt, pessima sunt.
            Hecticis ac phthisicis vendimus hoedos, non vertiginosis.</p>
        </sp>
        <sp>
          <speaker>Sa.</speaker>
          <p>Si piscium esus tantam perniciem adfert rebus mortalium, cur nobis praesulum ac
            principum sententia licet toto anno nostras merces divendere, vobis bonam anni partem
            indictae sunt feriae?</p>
        </sp>
        <sp>
          <speaker>La.</speaker>
          <p>Istuc quid mea refert? Fortassis hoc procuratum est a malis medicis, quo quaestus ipsis
            esset uberior.</p>
        </sp>
        <sp>
          <speaker>Sa.</speaker>
          <p>Quos malos medicos mihi commemoras, quum nulli sint piscibus hostes aeque
          capitales?</p>
        </sp>
        <sp>
          <speaker>La.</speaker>
          <p>Ne quid erres, o bone, non faciunt hoc studio vestri, nec amore piscium, quum ab his
            nulli religiosius abstineant; suum agunt negotium. Quo plures tussiunt, languent,
            aegrotant, hoc illis annona benignior est.</p>
        </sp>
        <sp>
          <speaker>Sa.</speaker>
          <p>Medicis heic non patrocinabor; ipsi suam vicem ulciscentur, si quando in casses illorum
            incideris. Mihi pro mea caussa sufficit veterum sanctimonia vitae, probatissimorum
            auctoritas, episcoporum maiestas, publica Christianarum gentium consuetudo; quos omnes
            si damnabis insaniae, malo cum illis insanire, quam cum laniis esse sobrius.</p>
        </sp>
        <sp>
          <speaker>La.</speaker>
          <p>Tu recusas patronus esse medicis; ego nolim esse criminator aut censor veterum
            publicaeve consuetudinis. Ista venerari soleo, non incessere.</p>
        </sp>
        <sp>
          <speaker>Sa.</speaker>
          <p>Isto quidem nomine cautus es verius, quam pius lanio; nisi te prorsus non novi.</p>
        </sp>
        <sp>
          <speaker>La.</speaker>
          <p>Meo iudicio sapiunt, qui cavent, ne quid habeant rei cum his, qui fulmen habent in
            manibus. Attamen quid ex meis Bibliis, quae populari lingua versa nonnunquam lego,
            sentiam, non tacebo.</p>
        </sp>
        <sp>
          <speaker>Sa.</speaker>
          <p>Ut nunc fies ex lanione theologus!</p>
        </sp>
        <sp>
          <speaker>La.</speaker>
          <p>Arbitror, primos illos homines, simul atque ex uda argilla prodierunt, fuisse corpore
            salubri ac succulento. Id declarat illorum vivacitas. Deinde paradisum fuisse locum
            multo commodissimum situ coeloque saluberrimo. Tali loco talia corpora, vel
            a&#235;ris haustu, herbarum, arborum ac florum undique aspirantium fragrantia, citra
            cibum ullum potuisse vivere, praesertim quum vitro citra sudorem hominis affatim tellus
            effunderet omnia, nec morbus esset ullus, nec senium. Cultus enim talis horti voluptas
            erat verius, quam labor.</p>
        </sp>
        <sp>
          <speaker>Sa.</speaker>
          <p>Adhuc verisimilia praedicas.</p>
        </sp>
        <sp>
          <speaker>La.</speaker>
          <p>Ex tam vario horti feracissimi proventu, nihil interdictum est, praeter unicam
          arborem.</p>
        </sp>
        <sp>
          <speaker>Sa.</speaker>
          <p>Verissimum est.</p>
        </sp>
        <sp>
          <speaker>La.</speaker>
          <p>Idque non ob aliud, nisi ut per obedientiam agnoscerent dominum et conditorem suum.</p>
        </sp>
        <sp>
          <speaker>Sa.</speaker>
          <p>Recte.</p>
        </sp>
        <sp>
          <speaker>La.</speaker>
          <p>Quin et illud arbitror, recentem terram omnia progenuisse feliciora meliorisque succi,
            quam nunc gignit senescens ac propemodum effoeta.</p>
        </sp>
        <sp>
          <speaker>Sa.</speaker>
          <p>Esto.</p>
        </sp>
        <sp>
          <speaker>La.</speaker>
          <p>Idque praecipue in Paradiso.</p>
        </sp>
        <sp>
          <speaker>Sa.</speaker>
          <p>Haud dissimile veri.</p>
        </sp>
        <sp>
          <speaker>La.</speaker>
          <p>Illic igitur vesci, voluptatis erat, non necessitatis.</p>
        </sp>
        <sp>
          <speaker>Sa.</speaker>
          <p>Audivi.</p>
        </sp>
        <sp>
          <speaker>La.</speaker>
          <p>Et abstinere a laniandis animantibus, humanitas erat, non sanctitas.</p>
        </sp>
        <sp>
          <speaker>Sa.</speaker>
          <p>Nescio. Animantium esum a diluvio permissum lego, prius interdictum non lego. Quorsum
            autem attinebat permittere, si iam permissus erat?</p>
        </sp>
        <sp>
          <speaker>La.</speaker>
          <p>Quare non vescimur ranis? Non quia vetite, sed quoniam abhorremus. Qui scis, an Deus
            illic admonuerit, quem cibum requireret humana frugalitas, non quem permitteret?</p>
        </sp>
        <sp>
          <speaker>Sa.</speaker>
          <p>Non sum ariolus.</p>
        </sp>
        <sp>
          <speaker>La.</speaker>
          <p>Atqui in ipso statim conditi hominis initio legimus: <emph>Dominamini piscibus maris,
              et volatilibus coeli, et universis animalibus, quae moventur super terram</emph>. Quis
            usus dominii, si vesci non licet?</p>
        </sp>
        <sp>
          <speaker>Sa.</speaker>
          <p>O crudelem herum! Itane devoras servos et ancillas, tuos liberos et uxorem? Quin eadem
            opera vesceris matula tua, cuius dominus es?</p>
        </sp>
        <sp>
          <speaker>La.</speaker>
          <p>Sed audi vicissim, insulse salsamentarie: E ceteris usus est, nec est inane dominii
            nomen. Equus vehit me tergo, camelus gestat sarcinas: e piscibus vero quis usus, nisi
            vescaris?</p>
        </sp>
        <sp>
          <speaker>Sa.</speaker>
          <p>Quasi vero non sint innumera ex piscibus remedia. Deinde multa sunt in hoc tantum
            condita, ut delectent hominem contemplantem, et in conditoris admirationem rapiant.
            Forte non credes, delphinos hominem tergo vehere. Denique sunt pisces, qui nobis
            praedicant imminere tempestatem, velut echinus. An non talem servum optares domi
          tuae?</p>
        </sp>
        <sp>
          <speaker>La.</speaker>
          <p>Verum ut hoc largiamur, ante diluvium non fuisse fas vesci cibis, praeterquam terrae
            frugibus; nihil magni erat abstinere ab iis, quae non requirebat corporis necessitas, et
            habebant laniandi crudelitatem: illud fateris, animantium esum initio permissum ob
            humanorum corporum imbecillitatem. Frigus induxerat diluvium: et hodie videmus in
            regionibus frigidis nasci homines ceteris edaciores: ac terrae proventum vel extinxerat,
            vel corruperat inundatio.</p>
        </sp>
        <sp>
          <speaker>Sa.</speaker>
          <p>Esto.</p>
        </sp>
        <sp>
          <speaker>La.</speaker>
          <p>Et tamen a diluvio praeteribant annum ducentesimum.</p>
        </sp>
        <sp>
          <speaker>Sa.</speaker>
          <p>Credo.</p>
        </sp>
        <sp>
          <speaker>La.</speaker>
          <p>Cur igitur Deus, quod illis robustis citra exceptionem permisit, post imbecillioribus
            aevique contractions adstrinxit ad certa animantium genera, quemadmodum praecepit
          Moses?</p>
        </sp>
        <sp>
          <speaker>Sa.</speaker>
          <p>Quasi meum sit, eorum quae Deus gerit, rationem reddere! Arbitror tamen, hoc tum
            fecisse Deum, quod solent heri, qui contrahunt indulgentiam in servos, ubi vident illos
            abuti lenitate dominorum. Sic equo plus satis ferocienti subducimus fabas et avenam,
            parcoque foeno pascimus, frenoque et calcaribus asperioribus subigimus. Excusserat
            hominum genus omnem reverentiam, in tantamque licentiam sese effuderat, quasi nullus
            omnino Deus esset. Hic inventi sunt legis cancelli, caeremoniarum repagula, minarum ac
            praeceptorum frena, quo vel sic resipiscerent.</p>
        </sp>
        <sp>
          <speaker>La.</speaker>
          <p>Quin igitur manent hodie legis illius repagula?</p>
        </sp>
        <sp>
          <speaker>Sa.</speaker>
          <p>Quia sublata est carnalis servitutis asperitas, posteaquam per evangelium adoptati
            sumus in filios Dei; detractum est praeceptis, ubi contigit uberior gratia.</p>
        </sp>
        <sp>
          <speaker>La.</speaker>
          <p>Quum Deus appellet suum testamentum sempiternum, quumque Christus negarit se solvere
            legem, sed consummare; qua fiducia posteriores ausi sunt bonam legis partem
          abrogare?</p>
        </sp>
        <sp>
          <speaker>Sa.</speaker>
          <p>Gentibus ea lex data non erat; et ideo visum est Apostolis, eas nec onerare
            circumcisionis molestia, ne, quod Iudaei faciunt et hodie, in corporalibus
            observationibus constituerent salutis spem potius, quam in fiducia et caritate erga
            Deum.</p>
        </sp>
        <sp>
          <speaker>La.</speaker>
          <p>Omitto gentes. Quae scriptura manifeste docet, Iudaeos, si professionem evangelicam
            fuerint amplexi, manumissos esse a Mosaicae legis servitute?</p>
        </sp>
        <sp>
          <speaker>Sa.</speaker>
          <p>Quoniam id fore praedictum erat a prophetis, qui promittunt testamentum novum, et cor
            novum, inducuntque Deum abominantem festos Iudaeorum dies, aversantem illorum victimas,
            detestantem ieiunia, reiicientem donaria, desiderantem populum circumciso corde.
            Confirmavit illorum promissa Dominus ipse, qui porrigens discipulis corpus et sanguinem
            suum, appellat testamentum novum. Si nihil aboletur de veteri, cur hoc dicitur novum?
            Ciborum Iudaicum delectum non exemplo quidem, sed sententia sua abrogavit Dominus, quum
            negat hominem inquinari cibis, qui mittuntur in stomachum, et per secessum repurgantur.
            Docet idem Petrum conspecta visione; imo Petrus ipse cum Paulo ceterisque vescens cibis
            communibus, a quibus lex praeceperat temperari. Agit hoc ubique Paulus in suis
            epistolis; nec dubitatur, quin quod hodie sequitur populus Christianus, ab apostolis
            veluti per manus traditum ad nos denique pervenerit. Itaque non tam manumissi sunt
            Iudaei, quam a legis superstitione, velut a lacte consueto quidem et familiari, sed iam
            intempestivo, depulsi. Neque lex abrogata est, sed ea pars iussa est cedere, quae iam
            erat otiosa. Frondes et flores pollicentur fructum exoriturum; is ubi gravat arborem,
            nemo flores desiderat. Neque quisquam deplorat perisse filii sui pueritiam, ubi iam ad
            aetatem maturam pervenit. Neque quisquam requirit lucernas et funalia, ubi se terris
            deprompsit sol. Nec habet quod queratur paedagogus, si filius iam puber suam libertatem
            sibi vindicat, ac paedagogum in sua vicissim habet potestate. Pignus desinit esse
            pignus, ubi promissa sunt exhibita. Sponsa priusquam deducatur ad sponsum, epistoliis ab
            illo missis sese consolatur, exosculatur munuscula ab illo venientia, picturas illum
            referentes amplectitur; ceterum ubi iam ipsius sponsi data est copia, prae huius amore
            negligit illa prius adamata. At Iudaei primum aegre divellebantur a consuetis, velut si
            puer assuetus lacti iam grandis mammam inclamet, cibum solidum fastidiens. Itaque
            propemodum vi depulsi sunt ab illis vel figuris vel umbris vel temporariis solatiis, quo
            se iam totos convertant in eum, quem lex illa promiserat et adumbrarat.</p>
        </sp>
        <sp>
          <speaker>La.</speaker>
          <p>Quis exspectarat tantum theologiae a salsamentario?</p>
        </sp>
        <sp>
          <speaker>Sa.</speaker>
          <p>Soleo pisculentum commeatum suppeditare nostrae civitatis Dominicano collegio: itaque
            fit, ut illi frequenter prandeant apud me, ego nonnunquam apud illos. Ex eorum
            conflictationibus hoc decerpsi.</p>
        </sp>
        <sp>
          <speaker>La.</speaker>
          <p>Nae tu dignus es, qui ex salsamentario fias piscium recentium venditor. Verum illud
            expedi: Si Iudaeus esses, (neque mihi satis liquet an sis) et immineret ex fame certum
            vitae periculum, vescereris carne suilla, an mortem praeoptares?</p>
        </sp>
        <sp>
          <speaker>Sa.</speaker>
          <p>Quid facturus essem, scio: quid mihi faciendum esset, nondum intelligo.</p>
        </sp>
        <sp>
          <speaker>La.</speaker>
          <p>Deus utrumque vetuit: Non occides, et Non vesceris carne suilla. In tali casu utrum
            praeceptum utri par est cedere?</p>
        </sp>
        <sp>
          <speaker>Sa.</speaker>
          <p>Primum non constat, an hoc animo Deus vetuerit vesci suilla, ut mortem vellet oppeti
            potius, quam esu vitae consuli. Nam ipse Dominus excusat David, qui contra legis
            praeceptum comederit sacros panes. Et, in exilio Babylonico multa non observata sunt a
            Iudaeis, quae lex praescripserat. Proinde censerem, eam legem, quam ipsa quoque natura
            tulit, eoque perpetua est et inviolabilis, debere potiorem haberi ea, quae neque semper
            fuit, et post erat abroganda.</p>
        </sp>
        <sp>
          <speaker>La.</speaker>
          <p>Cur igitur laudati sunt fratres Macchabaei, qui maluerunt duris cruciatibus exanimari,
            quam carnem gustare suis?</p>
        </sp>
        <sp>
          <speaker>Sa.</speaker>
          <p>Opinor, quoniam hic esus a rege praescriptus complectebatur totius patriae legis
            abnegationem, quemadmodum circumcisio, quam Iudaei gentibus obtrudere conabantur,
            continebat totius legis professionem, non aliter quam arrha data ad universum contractum
            praestandum obligat.</p>
        </sp>
        <sp>
          <speaker>La.</speaker>
          <p>Itaque si crassior illa legis pars post exortam evangelii lucem recte sublata est, quo
            consilio nunc videmus vel eadem vel his graviora revocari, praesertim quum Dominus iugum
            suum appellet suave, et Petrus, in Actis Apostolorum, Iudaeorum legem appellet duram,
            quam nec ipsi ferre potuerint nec patres ipsorum? Sublata est circumcisio, sed successit
            baptismus, duriore prope dixerim conditione. Illa differebatur in octavum diem; et si
            quis interim casus intercepisset puerum, votum circumcisionis pro circumcisione
            imputabatur: nos pueros vixdum e latebris uteri materni egressos, in frigidam aquam,
            quaeque diu in alveo saxeo constitit, non enim dicam, computruit, totos immergimus; et
            si vel primo die, atque adeo in ipso partus ostio perierit, nulla parentum aut amicorum
            culpa, deditur miser aeternae damnationi.</p>
        </sp>
        <sp>
          <speaker>Sa.</speaker>
          <p>Sic aiunt.</p>
        </sp>
        <sp>
          <speaker>La.</speaker>
          <p>Sublatum est sabbatum; imo non sublatum est, sed translatum in diem dominicum. Quid
            refert? Paucorum dierum ieiunia indixit lex Mosaica; nos illis quantum addidimus
            numerum? In delectu ciborum quanto liberiores Iudaei nobis, quibus licebat vel totum
            annum vesci ovibus, capis, perdicibus et hoedis? Illis nullum vestis genus erat
            interdictum, praeter eam quae esset lana linoque contexta. Nunc praeter tot vestium
            praescriptas et interdictas formas et colores accessit capitis rasura, eaque varia: ne
            commemorem interim confessionis onus, et constitutionum humanarum sarcinas, decimationes
            non simplices, astrictum arctioribus vinculis matrimonium, novas affinitatis leges,
            aliaque permulta, quae faciunt, ut hac parte non paullo commodior videatur fuisse
            Iudaeorum, quam nostra conditio.</p>
        </sp>
        <sp>
          <speaker>Sa.</speaker>
          <p>Erras tota via, lanio: Christi iugum non aestimatur ad istam regulam, quam imaginaris.
            Pluribus astringitur Christianus, et astringitur ad difficiliora, denique ad poenam
            graviorem: sed his adiuncta copiosior vis fidei et caritatis, facit ea suavia, quae
            natura sunt gravissima.</p>
        </sp>
        <sp>
          <speaker>La.</speaker>
          <p>Atqui quum olim Spiritus, specie linguarum ignearum e coelo delapsus, copiosissimo dono
            fidei et caritatis locupletarit credentium pectora, cur detractum est legis onus, velut
            imbecillibus ac sub iniqua sarcina periclitantibus? Cur Petrus iam afflatus spiritu
            vocat onus intolerabile?</p>
        </sp>
        <sp>
          <speaker>Sa.</speaker>
          <p>Detractum est ex parte, ne Iudaismus, ut coeperat, obrueret evangelii gloriam, et ne
            legis odio gentes alienarentur a Christo; inter quas erant infirmi plurimi, quibus
            instabat duplex periculum: alterum, ne crederent, sine legis observatione neminem posse
            salutem consequi: alterum, ne potius haberent in paganismo manere, quam Mosaicae legis
            iugum accipere. Horum imbecilles animos oportebat velut esca quadam libertatis allicere.
            Rursus quo mederentur illis, qui negabant ex Evangelii professione salutis esse spem
            citra legis observationem; circumcisionem, sabbatismos, delectus ciborum, aliaque id
            genus aut prorsus sustulerunt, aut in aliud verterunt. Porro quod Petrus negat se legis
            onus portare potuisse, non est referendum ad eam personam, quam tum gerebat, quum illi
            iam nihil est intolerabile, sed ad crassos et infirmos Iudaeos, qui non sine taedio
            arrodebant hordei tunicam, nondum gustata spiritus medulla.</p>
        </sp>
        <sp>
          <speaker>La.</speaker>
          <p>Satis tu quidem crasse disseris. Atqui mihi videtur et hodie non minus esse caussarum,
            cur observationes istae carnales hactenus tolli debeant, ut arbitrariae sint, non
            obligatoriae.</p>
        </sp>
        <sp>
          <speaker>Sa.</speaker>
          <p>Qui sic?</p>
        </sp>
        <sp>
          <speaker>La.</speaker>
          <p>Nuper in linteo quodam amplissimo vidi totum orbem depictum. Illic didici, quantula
            esset mundi portio Christi religionem pure sincereque profitens: nimirum Europae
            particula vergens ad occidentem: rursus altera vergens ad septentrionem; tertia tendens,
            sed procul, ad meridiem: ad orientem vergentis quartae postrema videbatur Polonia.
            Reliquus orbis aut barbaros habet, non ita multum a brutis animantibus differentes, aut
            schismaticos, aut haereticos, aut utrumque.</p>
        </sp>
        <sp>
          <speaker>Sa.</speaker>
          <p>At non vidisti totum illud litus Austrinum, et sparsas insulas Christianis insignibus
            notatas?</p>
        </sp>
        <sp>
          <speaker>La.</speaker>
          <p>Vidi, didicique illinc avectas praedas; Christianismum inductum non audivi. Quum igitur
            tam ampla sit messis, videtur hoc esse consultissimum ad religionem Christianam
            propagandam: quemadmodum apostoli sustulerunt onus legis Mosaicae, ne gentes resilirent,
            ita nunc ad illiciendos etiam imbecilles, tolli quarundam rerum obligationes, sine
            quibus initio servatus est orbis, et nunc servari posset, modo adsit fides et caritas
            evangelica. Rursus audio videoque plurimos esse, qui in locis, vestibus, cibis,
            ieiuniis, gesticulationibus, cantibus, summam pietatis constituunt, et ex his proximum
            iudicant, contra praeceptum evangelicum. Unde fit, ut, quum omnia referantur ad fidem et
            caritatem, harum rerum superstitione extinguatur utrumque. Procul enim abest a fide
            evangelica, qui fidit huiusmodi factis: et procul abest a caritate Christiana, qui ob
            potum aut cibum, quo recte quis uti potest, exasperat fratrem, pro cuius libertate
            mortuus est Christus. Quam amarulentas contentiones videmus inter Christianos! quam
            inimicas calumnias ex veste aliter cincta tinctave, ex cibo quem porrigunt aquae, et
            quem porrigunt pascua! Hoc malum si ad paucos serpsisset, contemni poterat. Nunc videmus
            universum orbem ob haec dissidiis exitialibus concuti. Haec et huiusmodi si tollerentur,
            et nos maiori concordia viveremus, neglectis ceremoniis, ad ea tantum contendentes quae
            docuit Christus, et reliquae nationes citius amplecterentur religionem cum libertate
            coniunctam.</p>
        </sp>
        <sp>
          <speaker>Sa.</speaker>
          <p>Extra Ecclesiae domum non est salus.</p>
        </sp>
        <sp>
          <speaker>La.</speaker>
          <p>Fateor.</p>
        </sp>
        <sp>
          <speaker>Sa.</speaker>
          <p>Extra Ecclesiam est, quisquis non agnoscit pontificem Romanum.</p>
        </sp>
        <sp>
          <speaker>La.</speaker>
          <p>Non reclamo.</p>
        </sp>
        <sp>
          <speaker>Sa.</speaker>
          <p>Sed hunc non agnoscit, qui illius praescripta negligit.</p>
        </sp>
        <sp>
          <speaker>La.</speaker>
          <p>Atque ideo spero futurum, ut hic pontifex, nomine Clemens, animo pietateque
            clementissimus, quo magis omnes nationes ad Ecclesiae sodalitatem alliciat, omnia
            mitiget, quae hactenus visa sunt aliquot populos a Romanae sedis foedere alienare;
            potiusque habeat Evangelii lucrum, quam suum in omnibus ius persequi. Audio quotidie
            veteres querimonias de annatis, de condonationibus, de dispensationibus, deque reliquis
            exactionibus, de gravatis Ecclesiis: sed arbitror, hunc ita moderaturum omnia, ut
            posthac impudens sit, qui pergat queri.</p>
        </sp>
        <sp>
          <speaker>Sa.</speaker>
          <p>Utinam idem facerent omnes monarchae! Nihil addubito, quin res Christiana nunc in
            arctum coacta felicissime sit proferenda, si gentes barbarae senserint se vocari non ad
            servitutem humanam, sed ad libertatem evangelicam; nec ad rapinam expeti, sed ad
            felicitatis et sanctimoniae consortium. Ubi coaluerint, et in nobis mores vere
            Christianos compererint, ultro plus offerent, quam ab eis ulla vis queat extorquere.</p>
        </sp>
        <sp>
          <speaker>La.</speaker>
          <p>Id brevi futurum auguror, si pestilens Ate, quae duos potentissimos orbis monarchas
            funesto bello commisit, abierit <foreign
              xml:lang="grc">ἐς κόρακας</foreign>. </p>
        </sp>
        <sp>
          <speaker>Sa.</speaker>
          <p>Atque ego demiror iam dudum non esse factum, quum Francisco nihil fingi possit
            humanius, et Carolo Caesari arbitror a praeceptoribus instillatum, ut quo per fortunam
            plus accesserit imperii finibus, hoc ipse plus addat clementiae benignitatique. Ad haec
            habere solet et aetas ea peculiarem facilitatis ac mansuetudinis dotem.</p>
        </sp>
        <sp>
          <speaker>La.</speaker>
          <p>Nihil est quod in utroque desideres.</p>
        </sp>
        <sp>
          <speaker>Sa.</speaker>
          <p>Quid igitur remoratur publicum orbis votum?</p>
        </sp>
        <sp>
          <speaker>La.</speaker>
          <p>Adhuc iureconsulti de finibus ambigunt: et scis, comoediarum tumultus semper desinere
            in nuptias: itidem principes suas finiunt tragoedias; sed in comoediis subito
            co&#235;unt nuptiae; hic inter magnos magnis moliminibus res agitur. Et praestat,
            aliquanto serius obduci cicatricem, quam mox iterum hulcus erumpere.</p>
        </sp>
        <sp>
          <speaker>Sa.</speaker>
          <p>An credis istas nuptias esse firma concordiae vincula?</p>
        </sp>
        <sp>
          <speaker>La.</speaker>
          <p>Vellem quidem; sed ex his video fere nasci maximam bellorum partem; et si quod bellum
            ortum fuerit, dum affinis adest affini, latius se spargit incendium, et difficilius
            componitur.</p>
        </sp>
        <sp>
          <speaker>Sa.</speaker>
          <p>Fateor, et agnosco verissimum esse quod dicis.</p>
        </sp>
        <sp>
          <speaker>La.</speaker>
          <p>Sed aequumne tibi videtur, ut ob iureconsultorum rixas et contractuum moras totus orbis
            tantum perpetiatur mali? Nunc enim nihil usquam tutum est, et pessimis licet plurimum,
            dum neque bellum est neque pax.</p>
        </sp>
        <sp>
          <speaker>Sa.</speaker>
          <p>De principum consiliis non est meum dicere. Verum si quis me faciat Caesarem, scio quid
            sim facturus.</p>
        </sp>
        <sp>
          <speaker>La.</speaker>
          <p>Eia, facimus te Caesarem, simulque Romanum pontificem, si libet. Quid facis?</p>
        </sp>
        <sp>
          <speaker>Sa.</speaker>
          <p>Fac me potius Caesarem et regem Galliae.</p>
        </sp>
        <sp>
          <speaker>La.</speaker>
          <p>Age, esto utrumque.</p>
        </sp>
        <sp>
          <speaker>Sa.</speaker>
          <p>Protinus concepto pacis voto edicerem per universam ditionem meam inducias, dimissis
            copiis, denuntians poenam capitis, si quis vel gallinam alterius attigerit. Ita pacatis
            rebus meo commodo, vel, ut melius dicam, publico, transigerem de ditionis finibus, aut
            de coniugii conditionibus.</p>
        </sp>
        <sp>
          <speaker>La.</speaker>
          <p>Habesne firmiora foederis vincula, quam matrimonium?</p>
        </sp>
        <sp>
          <speaker>Sa.</speaker>
          <p>Arbitror.</p>
        </sp>
        <sp>
          <speaker>La.</speaker>
          <p>Imparti.</p>
        </sp>
        <sp>
          <speaker>Sa.</speaker>
          <p>Si Caesar essem, sic absque mora transegissem cum rege Gallorum: Frater, malus quispiam
            genius bellum hoc inter nos excitavit; neque tamen inter nos certamen fuit de capite,
            sed de ditione. Tu quod in te fuit, fortem ac strennuum bellatorem praestitisti. Fortuna
            mihi favit, teque ex rege fecit captivum. Quod accidit tibi, mihi potuit accidere; et
            tua calamitas omnes nos admonet humanae conditionis. Experti sumus, quam hoc certaminis
            genus utrique sit incommodum. Age, diverso genere inter nos conflictemur. Dono tibi
            vitam, dono libertatem; pro hoste recipio te in amicum. Sit omnium praeteritorum malorum
            oblivio; redi ad tuos gratis ac liber; habe tibi tua; esto bonus vicinus, et posthac
            geratur unum hoc certamen inter nos, uter alterum fide, officiis ac benevolentia vincat;
            neque certemus, uter altero latius regnet, sed uter sanctius administret suam ditionem.
            In priori conflictu fortunati laudem tuli: heic qui vicerit, longe splendidius auferet
            decus. Mihi quidem haec clementiae fama plus adferet verae laudis, quam si universam
            Galliam meae ditioni adiunxissem: et tibi gratitudinis opinio plus decoris conciliabit,
            quam si me tota Italia depulisses. Noli invidere mihi laudem quam affecto; ego vicissim
            tuae sic favebo, ut huic amico libenter sis debiturus.</p>
        </sp>
        <sp>
          <speaker>La.</speaker>
          <p>Profecto sic possit adstringi Gallia, imo totus orbis. Etenim si conditionibus iniquis
            ulcus hoc obducatur verius, quam sanetur, vereor ne mox per occasionem rupta cicatrice
            pus vetus erumpat maiore cum malo.</p>
        </sp>
        <sp>
          <speaker>Sa.</speaker>
          <p>Quam magnificam, quamque plausibilem gloriam haec humanitas per universum orbem pararet
            Carolo? Quae natio se non lubens tam humano, tamque clementi principi submitteret?</p>
        </sp>
        <sp>
          <speaker>La.</speaker>
          <p>Egisti Caesarem sat feliciter; nunc age Pontificem.</p>
        </sp>
        <sp>
          <speaker>Sa.</speaker>
          <p>Perlongum sit singula persequi: dicam compendio. Sic agerem, ut universus orbis
            intelligeret, esse principem ecclesiae, qui nihil aliud sitiret quam Christi gloriam et
            salutem omnium mortalium. Ea res vere mederetur invidiae pontificii nominis, et solidam
            ac perennem pararet gloriam. Sed interim ab asino, quod aiunt, delapsi, multum
            aberravimus ab instituto.</p>
        </sp>
        <sp>
          <speaker>La.</speaker>
          <p>Ego te mox reducam in viam. Ais igitur, obligare Pontificum leges omnes, qui sunt in
            ecclesia?</p>
        </sp>
        <sp>
          <speaker>Sa.</speaker>
          <p>Aio.</p>
        </sp>
        <sp>
          <speaker>La.</speaker>
          <p>Ad poenam gehennae?</p>
        </sp>
        <sp>
          <speaker>Sa.</speaker>
          <p>Aiunt.</p>
        </sp>
        <sp>
          <speaker>La.</speaker>
          <p>Etiam episcoporum?</p>
        </sp>
        <sp>
          <speaker>Sa.</speaker>
          <p>Sic arbitror; in sua cuiusque ditione.</p>
        </sp>
        <sp>
          <speaker>La.</speaker>
          <p>Etiam abbatum?</p>
        </sp>
        <sp>
          <speaker>Sa.</speaker>
          <p>Haereo: nam hi certis conditionibus accipiunt administrationem; nec possunt suos
            gravare constitutionibus, nisi ex auctoritate totius ordinis.</p>
        </sp>
        <sp>
          <speaker>La.</speaker>
          <p>Quid si episcopus iisdem conditionibus accipiat suam functionem?</p>
        </sp>
        <sp>
          <speaker>Sa.</speaker>
          <p>Addubito.</p>
        </sp>
        <sp>
          <speaker>La.</speaker>
          <p>Quod episcopus constituit, pontifex potest rescindere?</p>
        </sp>
        <sp>
          <speaker>Sa.</speaker>
          <p>Opinor.</p>
        </sp>
        <sp>
          <speaker>La.</speaker>
          <p>Quod pontifex decrevit, nemo potest abrogare?</p>
        </sp>
        <sp>
          <speaker>Sa.</speaker>
          <p>Nemo.</p>
        </sp>
        <sp>
          <speaker>La.</speaker>
          <p>Unde igitur audimus, rescissas pontificum sententias hoc titulo, quod parum recte
            fuerint edocti; et priorum constitutiones a posterioribus antiquatas, quod a pietate
            delirarent?</p>
        </sp>
        <sp>
          <speaker>Sa.</speaker>
          <p>Ista subrepticia sunt ac temporaria. Nam et in pontificem, ut hominem, cadit ignorantia
            personae factive. Ceterum quod ex auctoritate concilii universalis proficiscitur,
            coeleste oraculum est, et pondus habet par Evangeliis, aut certe proximum.</p>
        </sp>
        <sp>
          <speaker>La.</speaker>
          <p>Licetne de Evangeliis dubitare?</p>
        </sp>
        <sp>
          <speaker>Sa.</speaker>
          <p>Bona verba; ne de conciliis quidem rite in spiritu sancto congregatis, peractis, editis
            et receptis.</p>
        </sp>
        <sp>
          <speaker>La.</speaker>
          <p>Quid si quis dubitet, an haec competant in concilium, quod obiicitur; quemadmodum audio
            Basiliense concilium a nonnullis reiici, nec omnibus probari Constantiense? loquor de
            his, qui nunc habentur orthodoxi; ne quid dicam de proximo concilio Lateranensi.</p>
        </sp>
        <sp>
          <speaker>Sa.</speaker>
          <p>Dubitent qui velint suo periculo; ego nolo dubitare.</p>
        </sp>
        <sp>
          <speaker>La.</speaker>
          <p>Petrus igitur habuit auctoritatem condendi novas leges?</p>
        </sp>
        <sp>
          <speaker>Sa.</speaker>
          <p>Habuit.</p>
        </sp>
        <sp>
          <speaker>La.</speaker>
          <p>Habuit et Paulus cum ceteris apostolis?</p>
        </sp>
        <sp>
          <speaker>Sa.</speaker>
          <p>Habuerunt in suis quisque ecclesiis, a Petro, seu Christo commissis.</p>
        </sp>
        <sp>
          <speaker>La.</speaker>
          <p>Et Petri successoribus par est potestas cum ipso Petro?</p>
        </sp>
        <sp>
          <speaker>Sa.</speaker>
          <p>Quid ni?</p>
        </sp>
        <sp>
          <speaker>La.</speaker>
          <p>Tantundem igitur honoris debetur rescripto Romani Pontificis, quantum epistolis Petri;
            et tantundem constitutionibus episcoporum, quantum epistolis Pauli?</p>
        </sp>
        <sp>
          <speaker>Sa.</speaker>
          <p>Equidem arbitror, etiam amplius deberi, si praecipiant et legem ferant cum
          auctoritate.</p>
        </sp>
        <sp>
          <speaker>La.</speaker>
          <p>Sed fasne est dubitare, an Petrus et Paulus scripserint afflatu divini spiritus?</p>
        </sp>
        <sp>
          <speaker>Sa.</speaker>
          <p>Imo haereticus sit, qui dubitet.</p>
        </sp>
        <sp>
          <speaker>La.</speaker>
          <p>Idem censes de rescriptis et constitutionibus pontificum et episcoporum?</p>
        </sp>
        <sp>
          <speaker>Sa.</speaker>
          <p>De Pontifice censeo; de episcopis ambigo; nisi quod pium est, de nullo perperam
            suspicari, ni res ipsa palam clamitet.</p>
        </sp>
        <sp>
          <speaker>La.</speaker>
          <p>Cur spiritus citius patitur errare episcopum, quam pontificem?</p>
        </sp>
        <sp>
          <speaker>Sa.</speaker>
          <p>Quia gravius est a capite periculum.</p>
        </sp>
        <sp>
          <speaker>La.</speaker>
          <p>Si tantum valent praesulum constitutiones, quid sibi vult, quod Dominus in Deuteronomio
            tam rigide comminatur, ne quis quid addat aut adimat legi?</p>
        </sp>
        <sp>
          <speaker>Sa.</speaker>
          <p>Non addit legi, qui latius explicat quod latebat, qui ea suggerit, quae spectant ad
            legis observationem: neque detrahit, qui pro viribus audientium legem dispensat, alia
            promens, alia celans pro ratione temporis.</p>
        </sp>
        <sp>
          <speaker>La.</speaker>
          <p>Num obligabant Pharisaeorum et scribarum constitutiones?</p>
        </sp>
        <sp>
          <speaker>Sa.</speaker>
          <p>Non arbitror.</p>
        </sp>
        <sp>
          <speaker>La.</speaker>
          <p>Cur ita?</p>
        </sp>
        <sp>
          <speaker>Sa.</speaker>
          <p>Quia docendi habebant auctoritatem, non condendi leges.</p>
        </sp>
        <sp>
          <speaker>La.</speaker>
          <p>Utra potestas videtur amplior, condendi leges humanas, an interpretandi divinas?</p>
        </sp>
        <sp>
          <speaker>Sa.</speaker>
          <p>Condendi humanas.</p>
        </sp>
        <sp>
          <speaker>La.</speaker>
          <p>Mihi secus videtur. Etenim cui ius est interpretandi, huius sententia pondus habet
            legis divinae.</p>
        </sp>
        <sp>
          <speaker>Sa.</speaker>
          <p>Non satis assequor quod dicis.</p>
        </sp>
        <sp>
          <speaker>La.</speaker>
          <p>Dicam explanatius. Lex divina iubet subvenire parenti; Pharisaeus interpretatur, hoc
            esse datum patri, quod missum est in corbonam, eo quod Deus pater sit omnium. Nonne huic
            interpretationi cedit lex divina?</p>
        </sp>
        <sp>
          <speaker>Sa.</speaker>
          <p>Ista quidem falsa interpretatio est.</p>
        </sp>
        <sp>
          <speaker>La.</speaker>
          <p>Sed posteaquam illis semel tradita est interpretandi auctoritas, unde mihi constabit,
            cuius sit vera interpretatio, maxime si ipsi inter se dissentiant?</p>
        </sp>
        <sp>
          <speaker>Sa.</speaker>
          <p>Si minus satisfecit tibi sensus communis, sequere praesulum auctoritatem; id tutissimum
            est.</p>
        </sp>
        <sp>
          <speaker>La.</speaker>
          <p>Ergo Pharisaeorum et Scribarum auctoritas devoluta est ad theologos et
          concionatores?</p>
        </sp>
        <sp>
          <speaker>Sa.</speaker>
          <p>Est.</p>
        </sp>
        <sp>
          <speaker>La.</speaker>
          <p>Sed nullos audio frequentius inculcantes, Audite, ego dico vobis, quam eos qui nunquam
            versati sunt in palaestris theologicis.</p>
        </sp>
        <sp>
          <speaker>Sa.</speaker>
          <p>Audies omnes candide, sed cum iudicio, modo ne simpliciter insaniant. Tum enim oportet
            populum cum sibilo surgere, quo suam agnoscant dementiam. Ceterum quibus contigit
            titulus doctoris, his oportet fidere.</p>
        </sp>
        <sp>
          <speaker>La.</speaker>
          <p>Verum in his quoque comperio nonnullos multo rudiores ac stultiores illis, qui prorsus
            sunt illiterati: et inter doctissimos miram video controversiam.</p>
        </sp>
        <sp>
          <speaker>Sa.</speaker>
          <p>Elige quae sunt optima; inexplicata aliis relinquito, ea semper amplectens, quae
            procerum et multitudinis consensus approbavit.</p>
        </sp>
        <sp>
          <speaker>La.</speaker>
          <p>Scio, istuc esse tutius. Sunt igitur et constitutiones iniquae, quemadmodum sunt
            interpretationes falsae?</p>
        </sp>
        <sp>
          <speaker>Sa.</speaker>
          <p>An sint, alii viderint; arbitror esse posse.</p>
        </sp>
        <sp>
          <speaker>La.</speaker>
          <p>Annas et Caiphas habebant potestatem condendi leges?</p>
        </sp>
        <sp>
          <speaker>Sa.</speaker>
          <p>Habebant.</p>
        </sp>
        <sp>
          <speaker>La.</speaker>
          <p>Num horum quavis de re constitutiones obligabant ad poenam gehennae?</p>
        </sp>
        <sp>
          <speaker>Sa.</speaker>
          <p>Nescio.</p>
        </sp>
        <sp>
          <speaker>La.</speaker>
          <p>Puta Annam constituisse, ne quis reversus a foro sumeret cibum, nisi loto corpore: qui
            illotus caperet cibum, num crimen gehenna dignum admitteret?</p>
        </sp>
        <sp>
          <speaker>Sa.</speaker>
          <p>Non arbitror, nisi contemptus publicae potestatis crimen exacerbaret.</p>
        </sp>
        <sp>
          <speaker>La.</speaker>
          <p>An omnia praecepta Dei obligant ad poenam gehennae?</p>
        </sp>
        <sp>
          <speaker>Sa.</speaker>
          <p>Non opinor. Nam Deus prohibuit omne peccatum, quamlibet veniale, si theologis habenda
            fides.</p>
        </sp>
        <sp>
          <speaker>La.</speaker>
          <p>Fortassis et veniale pertraheret in gehennam, nisi Deus sua misericordia sublevaret
            imbecillitatem nostram.</p>
        </sp>
        <sp>
          <speaker>Sa.</speaker>
          <p>Non est absurdum dictu; affirmare non ausim.</p>
        </sp>
        <sp>
          <speaker>La.</speaker>
          <p>Quum Isra&#235;litae exularent in Babylone, praeter alia plurima quae lex
            praescripsit, in multis fuit omissa circumcisio. An omnes hi perierunt?</p>
        </sp>
        <sp>
          <speaker>Sa.</speaker>
          <p>Deus novit.</p>
        </sp>
        <sp>
          <speaker>La.</speaker>
          <p>Si Iudaeus clam fame periclitans vesceretur carne suilla, committeretne crimen?</p>
        </sp>
        <sp>
          <speaker>Sa.</speaker>
          <p>Mea quidem sententia necessitas excusaret factum: quandoquidem ore Domini defensus est
            David, quod contra legis praeceptum comederit panes sacros, quos appellant
            propositionis: nec solum comedit ipse, sed et fugae comites prophanos iisdem pavit.</p>
        </sp>
        <sp>
          <speaker>La.</speaker>
          <p>Si quem ea necessitas constringeret, ut aut pereundum sit fame, aut furtum
            committendum, utrum eligeret, mortem an furtum?</p>
        </sp>
        <sp>
          <speaker>Sa.</speaker>
          <p>Forsitan in eo casu furtum furtum non esset.</p>
        </sp>
        <sp>
          <speaker>La.</speaker>
          <p>Hem quid audio? ovum non est ovum?</p>
        </sp>
        <sp>
          <speaker>Sa.</speaker>
          <p>Praesertim si caperet animo reddendi placandique dominum, quum primum liceret.</p>
        </sp>
        <sp>
          <speaker>La.</speaker>
          <p>Quid si pereundum homini, nisi falsum testimonium ferat adversus proximum? utrum
            eligendum?</p>
        </sp>
        <sp>
          <speaker>Sa.</speaker>
          <p>Mors.</p>
        </sp>
        <sp>
          <speaker>La.</speaker>
          <p>Quid si commisso adulterio possit servare vitam?</p>
        </sp>
        <sp>
          <speaker>Sa.</speaker>
          <p>Potior erit mors.</p>
        </sp>
        <sp>
          <speaker>La.</speaker>
          <p>Quid si simplici stupro possis effugere mortem?</p>
        </sp>
        <sp>
          <speaker>Sa.</speaker>
          <p>Moriendum potius, ut aiunt.</p>
        </sp>
        <sp>
          <speaker>La.</speaker>
          <p>Cur heic ovum non desinit esse ovum; praesertim si nulla fiat vis aut iniuria?</p>
        </sp>
        <sp>
          <speaker>Sa.</speaker>
          <p>Fit iniuria corpori puellae.</p>
        </sp>
        <sp>
          <speaker>La.</speaker>
          <p>Quid si periurio?</p>
        </sp>
        <sp>
          <speaker>Sa.</speaker>
          <p>Moriendum.</p>
        </sp>
        <sp>
          <speaker>La.</speaker>
          <p>Quid si simplici nullique noxio mendacio?</p>
        </sp>
        <sp>
          <speaker>Sa.</speaker>
          <p>Docent praeoptandam mortem. At ego crediderim, gravi necessitate, aut ingenti proposita
            utilitate mendacium huiusmodi aut nullum esse crimen, aut levissimum, nisi quod aperta
            fenestra periculum est, ne discamus et perniciosis mendaciis assuescere. Finge incidisse
            casum, ut innoxio mendacio possit servare et corpora et animas totius patriae suae;
            utrum eliget vir pius? fugiet mendacium?</p>
        </sp>
        <sp>
          <speaker>La.</speaker>
          <p>Quid alii sint facturi, nescio: ego vel quindecim Homerica mendacia non verear dicere,
            moxque labeculam illam abstergerem aqua sacra.</p>
        </sp>
        <sp>
          <speaker>Sa.</speaker>
          <p>Idem ego facerem.</p>
        </sp>
        <sp>
          <speaker>La.</speaker>
          <p>Igitur non quidquid Deus praecipit aut interdicit, obligat ad poenam gehennae.</p>
        </sp>
        <sp>
          <speaker>Sa.</speaker>
          <p>Non videtur.</p>
        </sp>
        <sp>
          <speaker>La.</speaker>
          <p>Modus igitur obligationis non est ab auctore legis tantum, sed ex materia. Quaedam enim
            cedunt necessitati, quaedam non cedunt.</p>
        </sp>
        <sp>
          <speaker>Sa.</speaker>
          <p>Sic videtur.</p>
        </sp>
        <sp>
          <speaker>La.</speaker>
          <p>Quid si sacerdos periclitetur de vita, servandus, si ducat uxorem? utrum eliget?</p>
        </sp>
        <sp>
          <speaker>Sa.</speaker>
          <p>Mortem.</p>
        </sp>
        <sp>
          <speaker>La.</speaker>
          <p>Quum divina lex cedat necessitati, cur haec lex humana Terminum agit, nulli dignans
            concedere?</p>
        </sp>
        <sp>
          <speaker>Sa.</speaker>
          <p>Non lex obstat, sed votum.</p>
        </sp>
        <sp>
          <speaker>La.</speaker>
          <p>Quid, si quis vovisset visere Hierosolymam, nec id posset, nisi certo vitae dispendio:
            non ibit, an morietur?</p>
        </sp>
        <sp>
          <speaker>Sa.</speaker>
          <p>Morietur, ni voti relaxationem impetrarit a pontifice Romano.</p>
        </sp>
        <sp>
          <speaker>La.</speaker>
          <p>Cur alterum votum relaxatur, alterum minime?</p>
        </sp>
        <sp>
          <speaker>Sa.</speaker>
          <p>Quia alterum solemne, alterum privatum.</p>
        </sp>
        <sp>
          <speaker>La.</speaker>
          <p>Quid est solemne?</p>
        </sp>
        <sp>
          <speaker>Sa.</speaker>
          <p>Quod solet fieri.</p>
        </sp>
        <sp>
          <speaker>La.</speaker>
          <p>An non igitur solemne et alterum quod quotidie fit?</p>
        </sp>
        <sp>
          <speaker>Sa.</speaker>
          <p>Fit, sed privatim.</p>
        </sp>
        <sp>
          <speaker>La.</speaker>
          <p>Proinde monachus si privatim apud abbatem profiteretur, non esset votum solemne?</p>
        </sp>
        <sp>
          <speaker>Sa.</speaker>
          <p>Nugaris. Ideo facilius relaxatur votum privatum, quia minore offendiculo solvitur; et
            is qui facit, hoc animo facit, ut, si commodum sit, mutet sententiam.</p>
        </sp>
        <sp>
          <speaker>La.</speaker>
          <p>Hoc igitur animo vovent, qui privatim profitentur perpetuam castimoniam?</p>
        </sp>
        <sp>
          <speaker>Sa.</speaker>
          <p>Deberent.</p>
        </sp>
        <sp>
          <speaker>La.</speaker>
          <p>Perpetuum igitur, et non perpetuum? Quid si Cartusianum monachum hic constringat casus,
            ut aut vescendum sit carnibus aut moriendum: utrum eliget?</p>
        </sp>
        <sp>
          <speaker>Sa.</speaker>
          <p>Docent medici, nullas esse carnes tam efficaces, quin idem efficiat aurum potabile et
            gemmae.</p>
        </sp>
        <sp>
          <speaker>La.</speaker>
          <p>Utrum igitur conducibilius, gemmis et auro succurrere periclitanti, an earum rerum
            pretio multos de vita periclitantes servare, et aegroto dare pullum gallinaceum?</p>
        </sp>
        <sp>
          <speaker>Sa.</speaker>
          <p>Haereo.</p>
        </sp>
        <sp>
          <speaker>La.</speaker>
          <p>Atqui piscium aut carnium esus non est ex eorum numero, quae vocant substantialia.</p>
        </sp>
        <sp>
          <speaker>Sa.</speaker>
          <p>Cartusianos suo iudici relinquamus.</p>
        </sp>
        <sp>
          <speaker>La.</speaker>
          <p>Dicamus in genere. Diligenter, frequenter, multisque verbis inculcatur in lege Mosis
            sabbatismus.</p>
        </sp>
        <sp>
          <speaker>Sa.</speaker>
          <p>Verum.</p>
        </sp>
        <sp>
          <speaker>La.</speaker>
          <p>Utrum igitur succurram urbi periclitanti violato sabbato, an non?</p>
        </sp>
        <sp>
          <speaker>Sa.</speaker>
          <p>At interim me vis esse Iudaeum?</p>
        </sp>
        <sp>
          <speaker>La.</speaker>
          <p>Volo, et quidem recutitum.</p>
        </sp>
        <sp>
          <speaker>Sa.</speaker>
          <p>Istum nodum secuit ipse Dominus. Sabbatum enim hominis caussa est institutum, non
            contra.</p>
        </sp>
        <sp>
          <speaker>La.</speaker>
          <p>Ista lex igitur valebit in omnibus humanis constitutionibus?</p>
        </sp>
        <sp>
          <speaker>Sa.</speaker>
          <p>Valebit, nisi quid obstet.</p>
        </sp>
        <sp>
          <speaker>La.</speaker>
          <p>Quid si conditor legis non hoc animo ferat legem, ut quenquam obliget ad poenam
            gehennae, imo ne ad reatum quidem ullum, sed constitutionem nihilo plus velit habere
            ponderis quam exhortationem?</p>
        </sp>
        <sp>
          <speaker>Sa.</speaker>
          <p>O bone, non est in manu conditoris, quantum obliget lex. Usus est sua potestate ferendo
            legem; ceterum ad quid obliget aut non obliget, id Deo in manu est.</p>
        </sp>
        <sp>
          <speaker>La.</speaker>
          <p>Cur igitur audimus quotidie parochos nostros e suggesto clamantes, Cras ieiunandum sub
            poena damnationis aeternae; si nobis non constat, quomodo lex obliget humana?</p>
        </sp>
        <sp>
          <speaker>Sa.</speaker>
          <p>Id faciunt, quo magis terreant contumaces: nam ad hos arbitror ea verba pertinere.</p>
        </sp>
        <sp>
          <speaker>La.</speaker>
          <p>Sed interim an contumaces talibus dictis territent, nescio: certe infirmos vel in
            scrupum vel in periculum coniiciunt.</p>
        </sp>
        <sp>
          <speaker>Sa.</speaker>
          <p>Difficile est utrisque consulere.</p>
        </sp>
        <sp>
          <speaker>La.</speaker>
          <p>Eadem autem est vis consuetudinis et legis?</p>
        </sp>
        <sp>
          <speaker>Sa.</speaker>
          <p>Aliquando maior est consuetudinis.</p>
        </sp>
        <sp>
          <speaker>La.</speaker>
          <p>Proinde tametsi non adest animus consuetudinem inducentibus iniiciendi laqueum cuiquam,
            tamen obligat volentes nolentes?</p>
        </sp>
        <sp>
          <speaker>Sa.</speaker>
          <p>Arbitror.</p>
        </sp>
        <sp>
          <speaker>La.</speaker>
          <p>Onus imponere potest, tollere non potest?</p>
        </sp>
        <sp>
          <speaker>Sa.</speaker>
          <p>Admodum.</p>
        </sp>
        <sp>
          <speaker>La.</speaker>
          <p>Iam itaque vides, opinor, quantum sit periculi, novas leges ab hominibus ferri, si
            nulla necessitas urgeat, aut nulla magna invitet utilitas.</p>
        </sp>
        <sp>
          <speaker>Sa.</speaker>
          <p>Fateor.</p>
        </sp>
        <sp>
          <speaker>La.</speaker>
          <p>Dominus quum ait, Nolite omnino iurare; num quemvis iurantem obnoxium facit
          gehennae?</p>
        </sp>
        <sp>
          <speaker>Sa.</speaker>
          <p>Non arbitror. Consilium est enim, non praeceptum.</p>
        </sp>
        <sp>
          <speaker>La.</speaker>
          <p>At istud unde mihi liquet, quum vix aliud accuratius aut severius interdixerit, quam ne
            iuremus?</p>
        </sp>
        <sp>
          <speaker>Sa.</speaker>
          <p>Disces a doctoribus.</p>
        </sp>
        <sp>
          <speaker>La.</speaker>
          <p>Et Paulus quum dat consilium, non obligat ad gehennam?</p>
        </sp>
        <sp>
          <speaker>Sa.</speaker>
          <p>Nequaquam.</p>
        </sp>
        <sp>
          <speaker>La.</speaker>
          <p>Cur ita?</p>
        </sp>
        <sp>
          <speaker>Sa.</speaker>
          <p>Quia non vult iniicere laqueum infirmis.</p>
        </sp>
        <sp>
          <speaker>La.</speaker>
          <p>Est igitur in manu condentis, legem obstringere ad gehennam aut non obstringere. Et
            sanctum est cavere, ne quibuslibet constitutionibus illaqueemus imbecilles.</p>
        </sp>
        <sp>
          <speaker>Sa.</speaker>
          <p>Est.</p>
        </sp>
        <sp>
          <speaker>La.</speaker>
          <p>Et, si Paulus heic cautionem adhibuit, multo magis sacerdotibus adhibenda; de quibus
            incertum, quo spiritu agantur.</p>
        </sp>
        <sp>
          <speaker>Sa.</speaker>
          <p>Fateor.</p>
        </sp>
        <sp>
          <speaker>La.</speaker>
          <p>Atqui paulo ante negabas, esse in manu conditoris, quatenus obstringeret lex.</p>
        </sp>
        <sp>
          <speaker>Sa.</speaker>
          <p>Iam consilium est, non lex.</p>
        </sp>
        <sp>
          <speaker>La.</speaker>
          <p>Nihil est facilius, quam commutare vocabulum. Noli furari, praeceptum est?</p>
        </sp>
        <sp>
          <speaker>Sa.</speaker>
          <p>Est.</p>
        </sp>
        <sp>
          <speaker>La.</speaker>
          <p>Noli omnino resistere malo?</p>
        </sp>
        <sp>
          <speaker>Sa.</speaker>
          <p>Consilium est.</p>
        </sp>
        <sp>
          <speaker>La.</speaker>
          <p>At hoc posterius magis habet speciem praecepti, quam illud prius. Saltem hoc est
            episcopis in manu, utrum velint esse praeceptum, quod instituunt, an consilium?</p>
        </sp>
        <sp>
          <speaker>Sa.</speaker>
          <p>Est.</p>
        </sp>
        <sp>
          <speaker>La.</speaker>
          <p>At istud paulo ante fortiter negabas. Etenim qui non vult, suam constitutionem quenquam
            ad ullum crimen adstringere, nimirum vult eam esse consilium, non praeceptum.</p>
        </sp>
        <sp>
          <speaker>Sa.</speaker>
          <p>Verum; sed non expedit hoc scire vulgus, ne protinus clamitent esse consilium, quod
            servare non libet.</p>
        </sp>
        <sp>
          <speaker>La.</speaker>
          <p>At quid interim facies tot infirmis conscientiis, tam misere confusis tuo silentio?
            Verum age, dic mihi, nullisne notis docti deprehendere possunt, utrum consilii vim
            habeat constitutio, an praecepti?</p>
        </sp>
        <sp>
          <speaker>Sa.</speaker>
          <p>Possunt, sicut audivi.</p>
        </sp>
        <sp>
          <speaker>La.</speaker>
          <p>Non licet scire mysterium?</p>
        </sp>
        <sp>
          <speaker>Sa.</speaker>
          <p>Licet, nisi velis effutire.</p>
        </sp>
        <sp>
          <speaker>La.</speaker>
          <p>Ah, pisci dixeris.</p>
        </sp>
        <sp>
          <speaker>Sa.</speaker>
          <p>Qum nihil audis, nisi: hortamur, ordinamus, mandamus, consilium est; quum audis:
            iubemus, districte praecipimus, praesertim si accedant minae excommunicationis,
            praeceptum est.</p>
        </sp>
        <sp>
          <speaker>La.</speaker>
          <p>Quid si debeam pistori meo, quumque solvendo non sim, fugere malim quam coniici in
            carcerem; num pecco criminaliter?</p>
        </sp>
        <sp>
          <speaker>Sa.</speaker>
          <p>Non arbitror: nisi desit solvendi voluntas.</p>
        </sp>
        <sp>
          <speaker>La.</speaker>
          <p>Cur igitur excommunicor?</p>
        </sp>
        <sp>
          <speaker>Sa.</speaker>
          <p>Istud fulmen territat improbos, non adurit innocentes. Scis enim et apud priscos
            Romanos fuisse leges diras ac minaces, sed in hoc ipsum tantummodo latas; qualis illa
            fertur e duodecim tabulis de dissecando corpore debitoris: cuius ideo nullum extat
            exemplum, quod non in usum, sed ad terrorem esset prodita. Iam ut fulmen non agit in
            ceram aut linum, sed in aes: ita tales excommunicationes non agunt in miseros, sed in
            contumaces. Et tamen, ut ingenue dicam, in huiusmodi frivolis adhibere fulmen a Christo
            traditum, propemodum esse videtur, quod veteres dicebant, in lente unguentum.</p>
        </sp>
        <sp>
          <speaker>La.</speaker>
          <p>Num idem ius patrifamilias in sua domo, quod episcopo in sua dioecesi?</p>
        </sp>
        <sp>
          <speaker>Sa.</speaker>
          <p>Arbitror, proportione.</p>
        </sp>
        <sp>
          <speaker>La.</speaker>
          <p>Et huius praescripta similiter obligant?</p>
        </sp>
        <sp>
          <speaker>Sa.</speaker>
          <p>Quidni?</p>
        </sp>
        <sp>
          <speaker>La.</speaker>
          <p>Edico, ne quis vescatur caepis; quomodo periclitatur apud Deum qui non paruerit?</p>
        </sp>
        <sp>
          <speaker>Sa.</speaker>
          <p>Ipse viderit.</p>
        </sp>
        <sp>
          <speaker>La.</speaker>
          <p>Posthac non dicam meis: praecipio, sed admoneo.</p>
        </sp>
        <sp>
          <speaker>Sa.</speaker>
          <p>Sapies.</p>
        </sp>
        <sp>
          <speaker>La.</speaker>
          <p>Verum perspicio, vicinum meum proximum esse periculo, et arreptum clam admoneo, ut sese
            subducat ab ebriosorum et aleatorum commercio: ille monitorem aspernatus, perditius
            incipit vivere, quam antea: num heic illum obstringit admonitio?</p>
        </sp>
        <sp>
          <speaker>Sa.</speaker>
          <p>Videtur.</p>
        </sp>
        <sp>
          <speaker>La.</speaker>
          <p>Igitur neque consulendo neque exhortando fugimus laqueum.</p>
        </sp>
        <sp>
          <speaker>Sa.</speaker>
          <p>Imo non adfert laqueum admonitio, sed admonitionis argumentum. Etenim si frater
            admonitus, ut crepidis uteretur, negligeret, nullo crimine teneretur.</p>
        </sp>
        <sp>
          <speaker>La.</speaker>
          <p>Non heic percunctabor, quantum obligent praescripta medicorum. Votum obstringit ad
            poenam gehennae?</p>
        </sp>
        <sp>
          <speaker>Sa.</speaker>
          <p>Maxime.</p>
        </sp>
        <sp>
          <speaker>La.</speaker>
          <p>Omne?</p>
        </sp>
        <sp>
          <speaker>Sa.</speaker>
          <p>Omnissimum; modo sit licitum, legitimum ac liberum.</p>
        </sp>
        <sp>
          <speaker>La.</speaker>
          <p>Quid appellas liberum?</p>
        </sp>
        <sp>
          <speaker>Sa.</speaker>
          <p>Quod nulla extorsit necessitas.</p>
        </sp>
        <sp>
          <speaker>La.</speaker>
          <p>Quid est necessitas?</p>
        </sp>
        <sp>
          <speaker>Sa.</speaker>
          <p>Est metus cadens in constantem virum.</p>
        </sp>
        <sp>
          <speaker>La.</speaker>
          <p>Etiam in Stoicum? quem <emph>si fractus illabatur orbis, impavidum ferient
            ruinae.</emph>
          </p>
        </sp>
        <sp>
          <speaker>Sa.</speaker>
          <p>Istum Stoicum mihi ostende, et respondebo.</p>
        </sp>
        <sp>
          <speaker>La.</speaker>
          <p>Sed extra iocum; num famis aut infamiae metus cadit in constantem virum?</p>
        </sp>
        <sp>
          <speaker>Sa.</speaker>
          <p>Quid ni?</p>
        </sp>
        <sp>
          <speaker>La.</speaker>
          <p>Si filia nondum emancipata clam nubat insciis parentibus, nec passuris si sciant:
            legitimum erit votum?</p>
        </sp>
        <sp>
          <speaker>Sa.</speaker>
          <p>Erit.</p>
        </sp>
        <sp>
          <speaker>La.</speaker>
          <p>An sit, nescio: certe si qua sunt, hoc est unum ex illorum numero, quae licet vera
            sint, tamen ob scandalum imbecillium silenda sunt. Quid si virgo, quae ex auctoritate
            parentum contraxit matrimonium cum sponso, clam et invitis parentibus voto semet addicat
            collegio sanctae Clarae: eritne licitum et legitimum?</p>
        </sp>
        <sp>
          <speaker>Sa.</speaker>
          <p>Si fuerit solenne.</p>
        </sp>
        <sp>
          <speaker>La.</speaker>
          <p>Num solenne est, quod in agro fit, in obscuro monasteriolo?</p>
        </sp>
        <sp>
          <speaker>Sa.</speaker>
          <p>Sic habetur.</p>
        </sp>
        <sp>
          <speaker>La.</speaker>
          <p>Si eadem domi paucis testibus voto profiteatur perpetuam corporis integritatem, non
            erit legitimum?</p>
        </sp>
        <sp>
          <speaker>Sa.</speaker>
          <p>Non.</p>
        </sp>
        <sp>
          <speaker>La.</speaker>
          <p>Quam ob rem?</p>
        </sp>
        <sp>
          <speaker>Sa.</speaker>
          <p>Quia sanctius votum obstat.</p>
        </sp>
        <sp>
          <speaker>La.</speaker>
          <p>Eadem puella si vendat agellum, valebit contractus?</p>
        </sp>
        <sp>
          <speaker>Sa.</speaker>
          <p>Non opinor.</p>
        </sp>
        <sp>
          <speaker>La.</speaker>
          <p>Et valebit, si se ipsam dederit in potestatem alienam?</p>
        </sp>
        <sp>
          <speaker>Sa.</speaker>
          <p>Si se Deo dicaverit.</p>
        </sp>
        <sp>
          <speaker>La.</speaker>
          <p>An non et votum privatum dicat hominem Deo? Et qui suscipit sanctum coniugii
            sacramentum, nonne se dicat Deo? Et quos Deus iungit, dicant se diabolo? De solis
            coniugibus dixit Dominus, Quos Deus iunxit, homo ne separet. Ad haec, quum adolescens
            vixdum pubescens, aut puella simplex, minis parentum, saevitia tutorum, improbis
            instinctibus monachorum, blanditiis et odiis protruditur in monasterium: num liberum est
            votum?</p>
        </sp>
        <sp>
          <speaker>Sa.</speaker>
          <p>Si sint doli capaces.</p>
        </sp>
        <sp>
          <speaker>La.</speaker>
          <p>Ea aetas maxime capax est doli, ut cui facillime possis imponere. Quid si proponam in
            animo, diebus Veneris abstinere a vino: perinde obstringit propositum ut votum?</p>
        </sp>
        <sp>
          <speaker>Sa.</speaker>
          <p>Non arbitror.</p>
        </sp>
        <sp>
          <speaker>La.</speaker>
          <p>Quid igitur interest inter certum propositum, et votum tacita cogitatione
          conceptum?</p>
        </sp>
        <sp>
          <speaker>Sa.</speaker>
          <p>Animus obligandi.</p>
        </sp>
        <sp>
          <speaker>La.</speaker>
          <p>Negabas ante, heic valere animum. Propono si queam; et voveo, sive queam, sive non
            queam?</p>
        </sp>
        <sp>
          <speaker>Sa.</speaker>
          <p>Habes.</p>
        </sp>
        <sp>
          <speaker>La.</speaker>
          <p>Habeo nebulas in pariete depictas, hoc est, nihil. Est igitur et in proposito
            dispicienda materiae ratio?</p>
        </sp>
        <sp>
          <speaker>Sa.</speaker>
          <p>Opinor.</p>
        </sp>
        <sp>
          <speaker>La.</speaker>
          <p>Et ut illic a legis, ita heic a voti nomine cavendum?</p>
        </sp>
        <sp>
          <speaker>Sa.</speaker>
          <p>Recte.</p>
        </sp>
        <sp>
          <speaker>La.</speaker>
          <p>Si Romanus pontifex statueret, ne quis iungat matrimonium intra septimum propinquitatis
            gradum; admitteret crimen, qui duceret cognatam gradu sexto?</p>
        </sp>
        <sp>
          <speaker>Sa.</speaker>
          <p>Opinor; certe periclitaretur.</p>
        </sp>
        <sp>
          <speaker>La.</speaker>
          <p>Quid si episcopus suis ediceret, ne quis haberet rem cum uxore, nisi die Lunae, Iovis
            et Sabbati: committeret crimen, qui clam aliis diebus uteretur uxore?</p>
        </sp>
        <sp>
          <speaker>Sa.</speaker>
          <p>Arbitror.</p>
        </sp>
        <sp>
          <speaker>La.</speaker>
          <p>Quid si ediceret, ne quis bulbis vesceretur?</p>
        </sp>
        <sp>
          <speaker>Sa.</speaker>
          <p>Quid istuc ad pietatem?</p>
        </sp>
        <sp>
          <speaker>La.</speaker>
          <p>Quia bulbi provocant libidinem. Quod de bulbis dico, idem dictum puta de erucis.</p>
        </sp>
        <sp>
          <speaker>Sa.</speaker>
          <p>Haereo.</p>
        </sp>
        <sp>
          <speaker>La.</speaker>
          <p>Quid haeres? Unde est humanis legibus obligandi vis?</p>
        </sp>
        <sp>
          <speaker>Sa.</speaker>
          <p>Ex dictis Pauli, Obedite praepositis vestris.</p>
        </sp>
        <sp>
          <speaker>La.</speaker>
          <p>Hinc igitur obligat omnis episcoporum ac magistratuum constitutio?</p>
        </sp>
        <sp>
          <speaker>Sa.</speaker>
          <p>Modo sit aequa, iusta, et legitime lata.</p>
        </sp>
        <sp>
          <speaker>La.</speaker>
          <p>Sed istius rei quis erit iudex?</p>
        </sp>
        <sp>
          <speaker>Sa.</speaker>
          <p>Ipse qui condidit. Nam eius est interpretari, cuius est condere legem.</p>
        </sp>
        <sp>
          <speaker>La.</speaker>
          <p>Ergo citra delectum est obediendum quibuslibet constitutionibus?</p>
        </sp>
        <sp>
          <speaker>Sa.</speaker>
          <p>Opinor.</p>
        </sp>
        <sp>
          <speaker>La.</speaker>
          <p>Quid si praepositus stultus et impius ferat legem impiam et iniquam? Ipsius iudicio
            standum erit; et populus, cui nullum est iudicandi ius, obtemperabit?</p>
        </sp>
        <sp>
          <speaker>Sa.</speaker>
          <p>Quorsum attinet ea somniare quae non fiunt?</p>
        </sp>
        <sp>
          <speaker>La.</speaker>
          <p>Qui subvenit parenti, non subventurus nisi lex cogeret, num implevit legem?</p>
        </sp>
        <sp>
          <speaker>Sa.</speaker>
          <p>Non arbitror.</p>
        </sp>
        <sp>
          <speaker>La.</speaker>
          <p>Qui sic?</p>
        </sp>
        <sp>
          <speaker>Sa.</speaker>
          <p>Primum non satisfacit animo eius, qui condidit legem: deinde voluntati impiae addit
            hypocrisin.</p>
        </sp>
        <sp>
          <speaker>La.</speaker>
          <p>Qui ieiunat, non ieiunaturus nisi praeciperet ecclesia, num satis facit legi?</p>
        </sp>
        <sp>
          <speaker>Sa.</speaker>
          <p>Mutas et auctorem legis et materiam.</p>
        </sp>
        <sp>
          <speaker>La.</speaker>
          <p>Confer igitur Iudaeum sic ieiunantem diebus praescriptis, ut, ni lex huc adigat, non
            sit ieiunaturus, cum Christiano servante ieiunium ab hominibus indictum, haudquaquam
            servaturo si legem tollas: aut si mavis, Iudaeum abstinentem a carne suilla, et
            Christianum abstinentem a carnibus et lactariis die Veneris.</p>
        </sp>
        <sp>
          <speaker>Sa.</speaker>
          <p>Infirmitati non nihil reluctanti legi puto paratam esse veniam; certo proposito legem
            aversanti et obmurmuranti non item.</p>
        </sp>
        <sp>
          <speaker>La.</speaker>
          <p>Atqui fateris, leges divinas non semper obligare ad poenam gehennae?</p>
        </sp>
        <sp>
          <speaker>Sa.</speaker>
          <p>Quidni fatear?</p>
        </sp>
        <sp>
          <speaker>La.</speaker>
          <p>Nec audes fateri esse legem humanam, quae non obligat ad eandem poenam, sed hominem
            relinquit in ancipiti? Videris igitur aliquanto plus tribuere legibus hominum, quam Dei.
            Mendacium et obtrectatio suapte natura sunt mala et a Deo prohibita; et tamen fateris,
            esse aliquod mendacii et obtrectationis genus, quod non obliget ad poenam gehennae; nec
            audes eum, qui quomodocunque vescitur carnibus in die Veneris, liberare a poena
            gehennae.</p>
        </sp>
        <sp>
          <speaker>Sa.</speaker>
          <p>Non est meum, quenquam absolvere aut damnare.</p>
        </sp>
        <sp>
          <speaker>La.</speaker>
          <p>Si divinae leges et humanae pariter obstringunt, quid igitur interest inter has et
            illas?</p>
        </sp>
        <sp>
          <speaker>Sa.</speaker>
          <p>Nimirum quod qui violat legem humanam, immediate peccat adversus hominem (si mihi
            concedis scholasticorum flosculis uti), mediate adversus Deum; qui violat legem divinam,
            contra.</p>
        </sp>
        <sp>
          <speaker>La.</speaker>
          <p>Quid refert, utrum prius miscueris, acetum an absynthium, quum mihi utrumque sit
            ebibendum? Aut quid refert, utrum lapis a me vulnerato repercussus feriat amicum, an
            ordine verso?</p>
        </sp>
        <sp>
          <speaker>Sa.</speaker>
          <p>Hoc didici.</p>
        </sp>
        <sp>
          <speaker>La.</speaker>
          <p>Et si ex materia circumstantiisque sumitur obligandi modus in utrisque legibus: quid
            interest inter auctoritatem Dei et hominum?</p>
        </sp>
        <sp>
          <speaker>Sa.</speaker>
          <p>Impia percunctatio.</p>
        </sp>
        <sp>
          <speaker>La.</speaker>
          <p>Attamen multi credunt, plurimum interesse. Deus tulit legem per Mosen, nec licet
            violare; idem fert leges per pontifices, aut certe Concilium; quid interest inter has et
            illas? Lex Mosis per hominem, leges nostrae per homines. Et videntur minus ponderis
            habere, quae Deus tulit per unum Mosen, quam quae spiritus sanctus edit per frequens
            episcoporum et eruditorum concilium.</p>
        </sp>
        <sp>
          <speaker>Sa.</speaker>
          <p>De spiritu Mosis dubitare non licet.</p>
        </sp>
        <sp>
          <speaker>La.</speaker>
          <p>Paulus in episcoporum vicem venit. Quid igitur interest inter Pauli praecepta et
            cuiuslibet episcopi?</p>
        </sp>
        <sp>
          <speaker>Sa.</speaker>
          <p>Quia sine controversia Paulus scripsit afflatus spiritu.</p>
        </sp>
        <sp>
          <speaker>La.</speaker>
          <p>Haec scriptorum auctoritas quousque se porrigit?</p>
        </sp>
        <sp>
          <speaker>Sa.</speaker>
          <p>Arbitror, non ultra apostolos, nisi quod conciliorum est inviolata auctoritas.</p>
        </sp>
        <sp>
          <speaker>La.</speaker>
          <p>Quare de Pauli spiritu dubitare non licet?</p>
        </sp>
        <sp>
          <speaker>Sa.</speaker>
          <p>Quia obstat ecclesiae consensus.</p>
        </sp>
        <sp>
          <speaker>La.</speaker>
          <p>De episcopis dubitare licet?</p>
        </sp>
        <sp>
          <speaker>Sa.</speaker>
          <p>De his nihil temere suspicandum, nisi res ipsa palam clamitet quaestum aut
          impietatem.</p>
        </sp>
        <sp>
          <speaker>La.</speaker>
          <p>Quid de conciliis?</p>
        </sp>
        <sp>
          <speaker>Sa.</speaker>
          <p>Non licet, si fuerint rite et per spiritum sanctum congregata peractaque.</p>
        </sp>
        <sp>
          <speaker>La.</speaker>
          <p>Est igitur aliquod concilium, in quod ista non competunt?</p>
        </sp>
        <sp>
          <speaker>Sa.</speaker>
          <p>Esse potest. Quod ni esset, theologi nequaquam adderent hanc exceptionem.</p>
        </sp>
        <sp>
          <speaker>La.</speaker>
          <p>Videtur igitur et de conciliis dubitari posse.</p>
        </sp>
        <sp>
          <speaker>Sa.</speaker>
          <p>Non arbitror, posteaquam fuerint Christianarum gentium iudicio consensuque recepta
            comprobataque.</p>
        </sp>
        <sp>
          <speaker>La.</speaker>
          <p>Posteaquam excessimus pomoeria, quibus Deus voluit circumscribi sacrosanctam illam et
            inviolabilem scripturae auctoritatem, videtur mihi et aliud esse discrimen legum
            divinarum et humanarum.</p>
        </sp>
        <sp>
          <speaker>Sa.</speaker>
          <p>Quod?</p>
        </sp>
        <sp>
          <speaker>La.</speaker>
          <p>Leges divinae sunt immutabiles, nisi si quae sunt eius generis, ut significandi
            co&#235;rcendive gratia videantur ad tempus datae, quas et prophetae desituras iuxta
            carnalem sensum praedixerunt, et apostoli iam omittendas docuerunt. Deinde, inter leges
            humanas existunt nonnunquam iniquae stultaeque et pestilentes; unde et abrogantur vel
            auctoritate superiorum, vel consentiente neglectu populi. Tale nihil est in legibus
            divinis. Rursus, humana lex suapte sponte cessat, ubi cessarit caussa, propter quam lata
            est: veluti si constitutio iuberet singulos quotannis aliquid conferre in structuram
            templi, templo absoluto cessat rigor legis. Ad haec, lex ab hominibus lata non est lex,
            nisi fuerit utentium consensu comprobata. Lex divina nec expendi debet, nec potest
            abrogari. Quanquam et Moses legem laturus suffragia populi collegit, non quod hoc esset
            necesse, sed ut illos magis haberet obnoxios. Impudens enim est, legem contemnere, quam
            tuo suffragio comprobaris. Postremo quum leges hominum, quae fere corporalia
            praescribunt, paedagogi sint ad pietatem, cessare videntur, ubi quis profecit ad
            spiritus robur, ut iam talibus cancellis non egeat, modo pro virili vitetur scandalum
            infirmorum, non malitiose superstitiosorum. Velut si pater praescribat filiae impuberi,
            ne bibat vinum, quo tutior sit illius virginitas usque ad nuptias; quum adoleverit,
            iamque viro tradita fuerit, non tenetur praecepto patris. Multae leges habent instar
            pharmacorum; ea vero mutantur et cedunt pro re nata, ipsis etiam medicis approbantibus;
            qui si semper iisdem uterentur remediis a veteribus proditis, plures occiderent quam
            sanarent.</p>
        </sp>
        <sp>
          <speaker>Sa.</speaker>
          <p>Multa tu quidem congeris, quorum nonnulla placent, aliqua displicent, quaedam non
            intelligo.</p>
        </sp>
        <sp>
          <speaker>La.</speaker>
          <p>Si lex episcopi quaestum evidenter oleat, hoc est, statuat ut singuli parochi bis in
            anno emant aureo ducato ius absolvendi a casibus, quos vocant episcopales, quo plus
            extorqueat a suis: obtemperandum censes?</p>
        </sp>
        <sp>
          <speaker>Sa.</speaker>
          <p>Censeo; sed interim clamandum adversus legem iniquam, exclusa semper seditione. Sed
            unde hic mihi percunctator lanio? Tractent fabrilia fabri.</p>
        </sp>
        <sp>
          <speaker>La.</speaker>
          <p>Huiusmodi quaestionibus saepe torquemur in conviviis; interdum diatriba fervescit ad
            pugnam et sanguinem.</p>
        </sp>
        <sp>
          <speaker>Sa.</speaker>
          <p>Pugnent qui volent: ego censeo, leges maiorum esse reverenter suscipiendas, et
            observandas religiose velut a Deo profectas; nec esse tutum, nec esse pium, de potestate
            publica sinistram concipere aut serere suspicionem. Et si quid est tyrannidis, quod
            tamen non cogat ad impietatem, satius est ferre, quam seditiose reluctari.</p>
        </sp>
        <sp>
          <speaker>La.</speaker>
          <p>Ista quidem ratione fateor bene consultum rebus eorum, qui dignitate pollent; et tecum
            sentio, nec illis invideo. Ceterum lubens audiam rationem, qua consulatur et populi vel
            libertati vel commodis.</p>
        </sp>
        <sp>
          <speaker>Sa.</speaker>
          <p>Deus non destituet populum suum.</p>
        </sp>
        <sp>
          <speaker>La.</speaker>
          <p>Verum ubi interim illa libertas spiritus, quam apostoli promittunt ex evangelio, quam
            Paulus toties inculcat, clamans, Regnum Dei non est esca et potus; et quod filii non
            simus sub paedagogo, nec amplius serviamus elementis huius mundi; aliaque innumera: si
            tanto pluribus constitutionibus onerantur Christiani, quam Iudaei, et si arctius
            obligant hominum leges, quam pleraque a Deo tradita praecepta?</p>
        </sp>
        <sp>
          <speaker>Sa.</speaker>
          <p>Dicam, Lanio. Non in hoc est Christianorum libertas, ut liceat illis facere quae
            velint, liberis a constitutionibus humanis: sed quod ex fervore spiritus ad omnia
            prompti, lubentes et alacres ea faciunt, quae praescribuntur, nimirum filii potius quam
            servi.</p>
        </sp>
        <sp>
          <speaker>La.</speaker>
          <p>Expedite: sed erant et sub lege Mosaica filii, et sunt sub evangelio servi; atque adeo
            vereor ne maxima pars hominum; siquidem servi sunt, qui lege coacti suum officium
            faciunt. Quid igitur discriminis inter novam et veterem?</p>
        </sp>
        <sp>
          <speaker>Sa.</speaker>
          <p>Meo iudicio, multum interest. Quod vetus sub involucris docuit, nova sub oculos posuit:
            quod illa sub aenigmatibus praedixit, haec dilucidius ostendit: quod illa subobscure
            promisit, haec exhibuit maxima quidem ex parte. Illa tradita erat uni genti, haec ex
            aequo docet omnes salutem: illa paucis prophetis et eximiis viris impartiit insignem
            illam et spiritualem gratiam; haec omne donorum genus largiter effudit in omnium
            aetatum, sexuum et nationum homines: linguas, sanationes, prophetias, miracula.</p>
        </sp>
        <sp>
          <speaker>La.</speaker>
          <p>Ubi nunc igitur ista?</p>
        </sp>
        <sp>
          <speaker>Sa.</speaker>
          <p>Cessarunt, non interierunt: vel quia non est opus, iam evulgata Christi doctrina; vel
            quia plerique, titulo tantum Christiani, fide, quae est miraculorum architectrix,
            caremus.</p>
        </sp>
        <sp>
          <speaker>La.</speaker>
          <p>Si propter incredulos ac diffidentes opus est miraculis, talium nunc plena sunt
          omnia.</p>
        </sp>
        <sp>
          <speaker>Sa.</speaker>
          <p>Est incredulitas simpliciter errans, qualis erat Iudaeorum obmurmurantium Petro, quod
            Cornelii familiam recepisset ad evangelii gratiam: qualis erat gentium, quae religionem,
            quam a maioribus acceperant, putabant esse salutiferam, et apostolorum doctrinam esse
            superstitionem peregrinam: hi conspectis miraculis conversi sunt. Nunc qui diffidunt
            evangelio, tanta luce per universum orbem coruscante, non simpliciter errant, sed
            excaecati malis affectibus nolunt intelligere, ut bene agant: hos nulla miracula
            reducerent ad mentem meliorem. Et sanandi tempus nunc est, puniendi post futurum
          est.</p>
        </sp>
        <sp>
          <speaker>La.</speaker>
          <p>Quanquam multa dixisti satis probabiliter, tamen mihi propositum est, non fidere
            salsamentario; sed adibo theologum quendam eximie doctum: quidquid is de singulis
            pronuntiaverit, coelestis oraculi vice fuerit.</p>
        </sp>
        <sp>
          <speaker>Sa.</speaker>
          <p>Quis iste? Pharetrius?</p>
        </sp>
        <sp>
          <speaker>La.</speaker>
          <p>Ille simpliciter delirat et ante annos, dignus qui concionetur deliris aniculis.</p>
        </sp>
        <sp>
          <speaker>Sa.</speaker>
          <p>Bliteus?</p>
        </sp>
        <sp>
          <speaker>La.</speaker>
          <p>An ego tam loquaci sophistae credam?</p>
        </sp>
        <sp>
          <speaker>Sa.</speaker>
          <p>Amphicholus?</p>
        </sp>
        <sp>
          <speaker>La.</speaker>
          <p>Nunquam ei credam in solvendis quaestionibus, cui meo malo credidi carnes meas. An ille
            bona fide solvat problemata, qui pessima fide nondum solvit pecuniam?</p>
        </sp>
        <sp>
          <speaker>Sa.</speaker>
          <p>Lemantius?</p>
        </sp>
        <sp>
          <speaker>La.</speaker>
          <p>Non utor caecis ad indicandam viam.</p>
        </sp>
        <sp>
          <speaker>Sa.</speaker>
          <p>Quis igitur?</p>
        </sp>
        <sp>
          <speaker>La.</speaker>
          <p>Si scire vis, Cephalus est, vir trium linguarum, et omnis politioris literaturae
            perpulchre gnarus, tum in sacris voluminibus et vetustis theologis diu studioseque
            versatus.</p>
        </sp>
        <sp>
          <speaker>Sa.</speaker>
          <p>Dabo rectius consilium. Eas ad inferos; illic invenies Rabinum Druinum, qui Tenedia
            bipenni dissecabit omnes tuas quaestiunculas.</p>
        </sp>
        <sp>
          <speaker>La.</speaker>
          <p>Tu praei, quo mihi viam appares.</p>
        </sp>
        <sp>
          <speaker>Sa.</speaker>
          <p>Sed extra iocum: estne verum, quod narras, datam potestatem vescendi carnibus?</p>
        </sp>
        <sp>
          <speaker>La.</speaker>
          <p>Ludebam, te ut urerem. Et, si Romanus pontifex id vellet maxime, ordo salsamentariorum
            moveret seditionem. Deinde mundus est plenus Pharisaicis hominibus, qui non alia re sibi
            possunt vindicare sanctimoniam, nisi talibus observatiunculis: hi nec paterentur sibi
            detrahi iam partam gloriam, nec sinerent minoribus plus esse libertatis, quam ipsis
            fuit. Ne in lanionum quidem rem esset, permitti liberum quarumlibet rerum esum. Tum enim
            varius esset eventus nostrae negotiationis; nunc certius est lucrum, et minus aleae,
            minusque laborum.</p>
        </sp>
        <sp>
          <speaker>Sa.</speaker>
          <p>Verissima praedicas; sed eadem incommoditas ad nos rediret.</p>
        </sp>
        <sp>
          <speaker>La.</speaker>
          <p>Gaudeo tandem inventum aliquid, in quo salsamentario cum lanione conveniat. Iam ut
            incipiam et ipse serio loqui, quemadmodum fortassis expediret populum Christianum
            paucioribus constitutiunculis obstringi, praesertim si quae non multum, aut nihil
            conducunt ad pietatem, ne dicam officiunt: ita non libet ab istis stare, qui omnes
            omnium hominum constitutiones reiiciunt neque flocci faciunt, imo ob hoc ipsum multa
            faciunt, quia praeceptum est ne faciant. Attamen demirari non possum in plerisque rebus
            praepostera mortalium iudicia.</p>
        </sp>
        <sp>
          <speaker>Sa.</speaker>
          <p>Idem nec ego satis admirari possum.</p>
        </sp>
        <sp>
          <speaker>La.</speaker>
          <p>Coelum terrae miscemus, si quid periculi suspicamur, ne quid decedat ponderis
            sacerdotum constitutionibus auctoritatique: et dormitamus, quum imminet evidens
            periculum, ne tantum tribuamus hominum auctoritati, ut auctoritati divinae minus
            tribuatur quam oportet. Sic a Scylla declinamus, ut non metuamus Charybdim, malum
            exitiabilius. Debetur episcopis suus honos; quis negat? praesertim si agaut quod
            dicuntur. Sed impium est, honores soli Deo debitos transferre in homines, et dum impense
            reveremur hominem, parum revereri Deum. Honorandus Deus in proximo, venerandus in
            proximo; sed interim adhibenda cautio, ne Deus per hanc occasionem suo fraudetur
          honore.</p>
        </sp>
        <sp>
          <speaker>Sa.</speaker>
          <p>Itidem videmus, multos in tantum fidere corporalibus caeremoniis, ut his freti
            negligant ea, quae sunt verae pietatis, suis meritis arrogantes, quod est divinae
            largitatis, et ibi consistentes, unde gradus erat ad perfectiora, et ex his rebus
            proximum calumniantes, quae per se nec bonae sunt nec malae.</p>
        </sp>
        <sp>
          <speaker>La.</speaker>
          <p>Quin in eadem re quum duo sint, quorum alterum altero praestantius, semper deterioris
            est nobis potior ratio. Corpus, et quae corporis sunt, ubique pluris fiunt quam ea quae
            sunt animi. Et hominem occidisse pro gravi crimine ducitur, ut est: at pestifera
            doctrina, vipereis instinctibus corrupisse mentem hominis, ludus est. Si sacerdos alat
            capillitium, aut vestem sumat hominis profani, rapitur in carcerem, acriter punitur: si
            bibat in lupanari, si scortetur, si ludat aleam, si vitiet alienas uxores, si nihil
            attingat sacrae lectionis, tamen columna est ecclesiae. Non excuso mutatam vestem, sed
            accuso praeposterum iudicium.</p>
        </sp>
        <sp>
          <speaker>Sa.</speaker>
          <p>Imo si non persolvat pensum precum horariarum, paratum est anathema: si foeneretur, si
            simoniam admittat, impune est.</p>
        </sp>
        <sp>
          <speaker>La.</speaker>
          <p>Si quis videat Cartusianum aliter vestitum, aut vescentem carnibus, quam execratur,
            quam horret, quam timet, ne terra dehiscens et spectatorem et spectatum absorbeat! idem
            si videat eum temulentum, mendacibus verbis in famam aliorum debacchantem, manifestis
            dolis imponentem tenui vicino, nemo perinde abominatur.</p>
        </sp>
        <sp>
          <speaker>Sa.</speaker>
          <p>Veluti si quis videat Franciscanum enodi cingulo cinctum, aut Augustinensem non corio
            sed lana cinctum, aut discinctum Carmelitam, aut cinctum Rhodiensem: rursus si
            percalceatum Franciscanum, aut semicalceatum Cruciferum: nonne concitaret Tyria (quod
            dici solet) maria?</p>
        </sp>
        <sp>
          <speaker>La.</speaker>
          <p>Imo nuper apud nos ex duabus foeminis, quarum utranque dixisses prudentem, altera
            abortiit, altera concidit syncope, quod conspicerent canonicum quendam sacris virginibus
            praefectum in propinqua vicinia, sed tamen in publico, obambulare, qui vestem lineam non
            haberet tectam nigro pallio. At eaedem crebro viderant aves eiusmodi comessantes,
            cantillantes, saltitantes, non addam cetera, nec ullam sentiebant nauseam.</p>
        </sp>
        <sp>
          <speaker>Sa.</speaker>
          <p>Sexui fortasse debetur venia. Opinor, tibi notum Polytrescum. Is aegrotabat periculose:
            phthisis erat. Medici diu suaserant,ut vesceretur ovis et lactariis; sed frustra: eodem
            cohortabatur episcopus. Ille quum esset vir non indoctus et theologiae baccalaureus,
            videbatur citius emoriturus, quam utriusque medici consilio morem gesturus. Ita visum
            est medicis et amicis, ut falleretur; parata est sorbitio ex ovis et lacte caprino;
            dictum est lac amygdalinum. Ille lubens comedit, et idem aliquot diebus faciens, coepit
            habere meliuscule, donec puella quaedam fucum prodidit. Ibi coepit quod comederat
            revomere. At idem superstitiosus in lacte, nulla religione commotus est, quo minus
            abiuraret pecuniam mihi debitam. Nam chirographum simpliciter exhibitum clam ungui
            sciderat. Delatum est iusiurandum; ego illi cessi. Is vero tam non gravatim recepit, ut
            optare videretur quotidianas eiusmodi delationes. Quid hoc iudicio perversius? Peccabat
            adversus mentem ecclesiae, qui heic non obtemperarit sacerdoti et medicis: et in
            periurio manifesto firmam habebat conscientiam, tam infirmus in lacte.</p>
        </sp>
        <sp>
          <speaker>La.</speaker>
          <p>Heic mihi succurrit fabula, quam nuper Dominicanus quidam narravit in concione
            frequentissima, quo sermonis amaritudinem (nam in die parasceves exponebat mortem
            Domini) iucundiore narratione dilueret. Virginem sacram oppresserat adolescens: uteri
            tumor arguit factum: convocatus est virginum chorus, praesedit abbatissa. Accusata est.
            Inficiali statui non erat locus. Argumentum erat necessarium. Confugit ad statum
            qualitatis, nisi mavis translationis. Oppressa sum a valentiore. At saltem exclamasses.
            Fecissem, inquit, sed in dormitorio nefas est solvere silentium. Sit haec fabula; modo
            fateamur, hoc stultiora geri permulta. Nunc dicam quod his oculis vidi. Nomen hominis
            locique silebitur. Habebam affinem priorem abbati proximum, ordinis Benedictini, sed ex
            eorum numero, qui non vescuntur carnibus, nisi extra locum, quem appellant magnum
            refectorium. Habebatur doctus, et ipse volebat haberi, annos natus fere quinquaginta.
            Certare poculis et hilarescere vino erat illi quotidianum. Duodecimo quoque die adibat
            thermas publicas:; illic dabatur opera purgandis renibus.</p>
        </sp>
        <sp>
          <speaker>Sa.</speaker>
          <p>Erat unde id fieret?</p>
        </sp>
        <sp>
          <speaker>La.</speaker>
          <p>Possidebat annue sexcentos florenos.</p>
        </sp>
        <sp>
          <speaker>Sa.</speaker>
          <p>O paupertatem optabilem!</p>
        </sp>
        <sp>
          <speaker>La.</speaker>
          <p>Ex vino et venere incidit in phthisim. Desperantibus medicis abbas imperabat esum
            carnium, addens illud terribile verbum, sub poena inobedientiae. Ille vix adigi potuit,
            ut moriens gustaret carnes, a quibus tot annis non abhorruerat.</p>
        </sp>
        <sp>
          <speaker>Sa.</speaker>
          <p>Prior tali abbate dignus. Divino tamen, quos dicas: nam eandem fabulam et ab aliis
            audire memini.</p>
        </sp>
        <sp>
          <speaker>La.</speaker>
          <p>Divina.</p>
        </sp>
        <sp>
          <speaker>Sa.</speaker>
          <p>Nonne abbas est praegrandi obesoque corpore, lingua subblesa? Prior humiliore statura,
            sed erecta, gracili vultu?</p>
        </sp>
        <sp>
          <speaker>La.</speaker>
          <p>Divinasti.</p>
        </sp>
        <sp>
          <speaker>Sa.</speaker>
          <p>Accipe par pari relatum. Audies quod ipse nuper vidi, cuique non interfui solum, verum
            etiam propemodum praefui. Erant duae monachae, quae visebant cognatos suos. Ubi
            venissent quo volebant, famulus per oblivionem reliquerat codicem precum iuxta
            consuetudinem ordinis et loci, in quo vivebant. Deum immortalem, quanta illic
            perturbatio! Non audebant coenare nisi dictis precibus vespertinis, nec sustinebant ex
            alio codice dicere, quam ex suo. Interim tota domus coenaturiebat. Quid multis? Canterio
            recurrit famulus: sub multam noctem adfert relictum codicem. Dicuntur preces, vixque ad
            decimam coenavimus.</p>
        </sp>
        <sp>
          <speaker>La.</speaker>
          <p>Hactenus nihil audio, quod sit magnopere reprehendendum.</p>
        </sp>
        <sp>
          <speaker>Sa.</speaker>
          <p>Nimirum dimidium duntaxat audisti fabulae. Inter coenandum coeperunt illae virgines
            hilarescere vino: tandem risu soluto, iocis parum pudicis perstrepuit convivium: sed
            nemo licentius egit, quam illae, quae nisi dictis ex ordinis forma precibus coenare
            noluerunt. A convivio lusus, choreae, cantilenae; reliqua non audeo commemorare; sed
            plane vereor, ne quid ea nocte patratum sit parum virgineum, nisi me fallebant prooemia,
            lascivi lusus, nutus et suavia.</p>
        </sp>
        <sp>
          <speaker>La.</speaker>
          <p>Istam perversitatem non tam imputo virginibus, quam sacerdotibus, earum curam
            gerentibus. Sed age, fabulam fabula pensabo; quin potius audies oculatam historiam.
            Hisce diebus aliquot coniecti sunt in carcerem, quod ausi sint die dominico panem
            coquere, quum forte deesset. Equidem non damno factum, sed excutio iudicium. Aliquanto
            post die dominico, qui vulgo Palmarum dicitur, forte erat cur vicus propinquus mihi
            esset adeundus. Ibi tum ad horam diei ferme quartam a prandio obvium habeo, ridiculum ne
            dicam an miserandum spectaculum; arbitror nulla Bacchanalia plus habuisse turpitudinis.
            Alii vacillabant huc illuc vino, non aliter quam navis destituta rectore iactatur ventis
            et fluctibus. Erant qui complexi brachium alterius sustinebant lapsantem, sed ipsi parum
            firmi: alii subinde cadebant, aegreque surgebant: nonnulli quernis frondibus erant
            coronati.</p>
        </sp>
        <sp>
          <speaker>Sa.</speaker>
          <p>Magis conveniebat pampineis; tum addendi thyrsi.</p>
        </sp>
        <sp>
          <speaker>La.</speaker>
          <p>Senior quidam Silenum agens, sarcinae in morem sublimis gestabatur humeris, eo gestu
            quo solent olim efferri cadavera, pedibus eo porrectis quo ibant, nisi quod pronus
            baiulabatur, ne vomitu praefocaretur supinus. Is misere convomebat suras extremorum
            baiulorum. Nec inter baiulos quisquam erat sobrius; plerique ridebant, sed sic, ut
            facile diceres mentem abesse. Bacchi furor habebat omnes. Atque hac pompa civitatem
            ingressi sunt, idque clara luce.</p>
        </sp>
        <sp>
          <speaker>Sa.</speaker>
          <p>Unde collegerant eam insaniam?</p>
        </sp>
        <sp>
          <speaker>La.</speaker>
          <p>In vico propinquo vinum paulo vilius venditur quam in urbe: eo se contulerant aliquot
            combibones, quo vilius insanirent, sed largius. Non enim minus impensum est pecuniae,
            sed plus contractum est dementiae. Hi si gustassent ovum, velut admisso parricidio
            pertracti fuissent in carcerem: quum praeter omissam sacram concionem, praeter neglectas
            preces vespertinas, in die tam sacrato tantum intemperantiae publicitus esset admissum,
            nemo puniit, nemo detestatus est.</p>
        </sp>
        <sp>
          <speaker>Sa.</speaker>
          <p>Atqui ne istuc tantopere mireris, in mediis urbibus, in popinis templo proximis diebus
            quamlibet festis potatur, cantatur, saltatur, pugnatur tanto strepitu, tantoque tumultu,
            ut nec sacrum peragi, nec sacra concio possit exaudiri. Iidem si eodem tempore
            consuissent calceum, aut si in die Veneris gustassent suillam, capitis accerserentur. Et
            tamen dies dominicus ob hoc potissimum est institutus, quo vacaret audire doctrinam
            evangelicam: et ideo vetitum consuere calceos, ut sit otium concinnandis animis. An non
            haec mira iudiciorum perversitas?</p>
        </sp>
        <sp>
          <speaker>La.</speaker>
          <p>Prodigiosa. Iam in ipso ieiunii praescripto quum duo sint, alterum abstinentia cibi,
            alterum delectus cibi; nemo nescit, prius illud praecepti divini aut certe iuxta
            praeceptum divinum esse, alterum vero non solum humanum, verum etiam propemodum pugnans
            cum apostolica doctrina: utcunque hoc excusamus, tamen heic quoque praepostero iudicio,
            coenare vulgo impune est, gustasse cibum ab homine vetitum, a Deo permissum, et item ab
            apostolis, capitale est. Ieiunium tametsi non constat esse certo praeceptum ab
            apostolis, tamen illorum exemplis ac literis commendatum est: at interdictum ciborum
            esum, quos Deus creavit ad vescendum cum gratiarum actione, ut tueamur apud iudicem
            Paulum, quot lemmatis est opus? Et tamen toto passim orbe coenatur affatim, nullus
            offenditur: si valetudinarius gustet pullum gallinaceum, periclitatur Christiana
            religio. In Anglia vulgus quadragesimae tempore iustam coenam apparat alternis diebus,
            nemo miratur: si febri periclitans tentet attingere ius pulli, plus quam sacrilegium
            admissum videtur. Apud eosdem in quadragesima, quo ieiunio ut nihil antiquius, ita nihil
            sanctius habitum est apud Christianos, impune coenatur, ut dixi: si tentes idem extra
            Quadragesimam die Veneris, nemo feret. Si quaeras quam ob rem? allegant patriae
            consuetudinem. Execrantur eum, qui regionis negligit consuetudinem: et ipsi sibi
            ignoscunt, qui negligant vetustissimam totius ecclesiae consuetudinem.</p>
        </sp>
        <sp>
          <speaker>Sa.</speaker>
          <p>Nec probandus est, qui sine causa negligit consuetudinem patriae, in qua vivit.</p>
        </sp>
        <sp>
          <speaker>La.</speaker>
          <p>Nec ego criminor eos, qui quadragesimam cum Deo ventreque partiuntur, sed indico
            praeposterum de rebus iudicium.</p>
        </sp>
        <sp>
          <speaker>Sa.</speaker>
          <p>Quum dies dominicus praecipue legatur institutus, quo populus simul conveniret ad
            audiendum sermonem evangelicum, qui non audit missam, abominabilis est: qui negligit
            concionem, malens pila ludere, purus est.</p>
        </sp>
        <sp>
          <speaker>La.</speaker>
          <p>Quantum flagitium admissum existimant, si quis sumat eucharistiam illotis faucibus!
            quam nihil trepidant, quum idem faciunt illoto animo, perversisque cupiditatibus
            sordidato!</p>
        </sp>
        <sp>
          <speaker>Sa.</speaker>
          <p>Quam multi sunt sacerdotes, qui citius mortem oppetant, quam sacrificent calice et
            patina nondum ab episcopo consecrata, aut quam sacrificent veste quotidiana! At inter
            hos qui sic affecti sunt, quam multos videmus, qui non verentur ad sacram mensam
            accedere noctis proximae crapula adhuc temulenti! Quanta trepidatio, si forte
            contigerint corpus Domini ea manus parte, quae sacro oleo contacta non fuit! Quin eadem
            religione dispicimus, ne profanus animus offendat Dominum?</p>
        </sp>
        <sp>
          <speaker>La.</speaker>
          <p>Vasa sacra non attingimus, et piaculum admissum arbitramur, si id forte acciderit; et
            interim viva templa sancti spiritus quam securi violamus!</p>
        </sp>
        <sp>
          <speaker>Sa.</speaker>
          <p>Humana constitutio vetat, ne nothus, claudus aut luscus recipiatur ad sacra ministeria.
            Heic quam sumus difficiles! et tamen interim passim recipimus indoctos, aleatores,
            temulentos, milites et homicidas. Dicunt: Latent nos animorum morbi. De occultis non
            loquor; de his loquor, quae magis in propatulo sunt, quam vitia corporis.</p>
        </sp>
        <sp>
          <speaker>La.</speaker>
          <p>Sunt et episcopi, qui ex functionibus nihil sibi vindicant, praeter rationes, aliaque
            sordida; concionandi munus, quae prima dignitas est episcopi, cedunt quamlibet sordidis;
            haudquaquam facturi, nisi praepostero iudicio tenerentur.</p>
        </sp>
        <sp>
          <speaker>Sa.</speaker>
          <p>Qui festum diem violat ab episcopo quopiam institutum, rapitur ad poenam; et satrapae
            quidam, qui, tot constitutionibus pontificum et conciliorum, tot fulminibus fortiter
            contemptis, impediunt canonicas electiones, opprimunt immunitates ecclesiasticorum, ne
            his quidem parcentes domibus, quae fovendis senibus, aegrotis et egenis ex piorum
            hominum eleemosynis institutae sunt, abunde Christiani sibi videntur, si saeviant in
            levissimarum rerum praevaricatores.</p>
        </sp>
        <sp>
          <speaker>La.</speaker>
          <p>Praestat satrapas missos facere, loquique de salsamentis et carnibus.</p>
        </sp>
        <sp>
          <speaker>Sa.</speaker>
          <p>Assentior; redeamus igitur ad ieiunium et pisces. Audivi, pontificum leges nominatim
            excipere pueros, senes, aegrotos, invalidos, gravem laborem sustinentes, gravidas,
            lactantes, ac vehementer tenues.</p>
        </sp>
        <sp>
          <speaker>La.</speaker>
          <p>Idem et ipse frequenter audivi.</p>
        </sp>
        <sp>
          <speaker>Sa.</speaker>
          <p>Rursus audivi, praecellentem quendam theologum, opinor Gersoni nomen esse, hoc addere,
            si quid extiterit caussae paris momenti cum his, quae pontificum leges nominatim
            excipiunt, similiter cessare vigorem praecepti. Sunt enim corporum peculiares habitus,
            qui reddunt capitaliorem inediam, quam morbus evidens; et sunt vitia, morbive, qui non
            apparent, quum re vera plus habeant discriminis. Proinde qui sibi notus est, nihil opus
            habet consulere sacerdotem; quemadmodum infantes non consulunt sacerdotem, quia caussa
            eximit illos a lege. Et qui pueros, aut vehementer senes, aut alioquin invalidos adigunt
            ad ieiunium aut esum piscium, bis peccant; primum adversus fraternam caritatem, deinde
            adversus mentem pontificum, qui nolunt eos involvi lege, quibus observata perniciem
            adferret. Christus quidquid instituit, ad sanitatem animi et corporis instituit. Nec
            ullus pontifex sibi vendicat tantam potestatem, ut sua constitutione quenquam adigat ad
            vitae discrimen. Veluti, si quis ex inedia vespertina contrahat insomniam, et ob
            insomniam periclitetur paraphronesi, simul et adversus ecclesiae mentem et adversus Dei
            voluntatem homicida est sui. Principes, quoties commodum est, edita lege minantur
            supplicium capitale. Quid illis liceat, non definio: illud dicam, tutius facerent, si
            non infligerent mortem corporis, nisi ob caussas in divinis literis expressas. In
            odiosis Dominus longius avocat ab extrema linea, velut a periurio, vetans omnino iurare;
            in homicidio, prohibens irasci: nos ob humanam constitutionem ad extremam homicidii
            lineam impellimus, quam vocamus necessitatem. Imo quoties apparet caussa probabilis,
            caritatis est, ultro hortari proximum ad ea, quae postulat corpusculi imbecillitas. Et,
            si nulla apparet caussa, tamen Christianae charitatis est, benigne interpretari, quod
            recto animo fieri potest, nisi qui comedit, prae se ferat manifestum ecclesiae
            contemptum. Contumaciter ac seditiose vescentes recte punit magistratus profanus: at
            quid quisque domi suae pro corpusculi sanitate comedat, medicorum est curare, non
            magistratuum. Quod si quorum improbitas hinc quoque concitet tumultum, ipsi seditionis
            accersantur, non is qui servivit valetudini, nec divina nec humana lege violata. Heic
            certe non in loco praeteximus auctoritatem pontificum, quorum tanta est humanitas, ut
            ubi cognorint caussam haud absurdam, ultro invitent ad ea quae postulat valetudo,
            diplomatis arment adversus malorum obtrectationes. Denique per universam Italiam
            patiuntur in certis macellis vendi carnes, nimirum illorum saluti consulentes, quos illa
            lex non astringit. Quin et in concionibus sacris audivi theologos paulo minus
            Pharisaicos dicere, Nihil est quod vereamini coenae tempore sumere panem unum, et
            heminam vini cervisiaeve propter imbecillitatem humani corporis. Si tantum sibi sumunt
            auctoritatis, ut pro coena coenulam indulgeant validis, idque contra praeceptum
            ecclesiae, quae ieiunium indixit, non coenulam; cur non audent iustam coenam permittere
            iis, quorum imbecillitas hoc requirit, et pontifices expressis causis declararunt sibi
            placere? Dicatur zelus, si quis durius tractet corpus suum: nam sibi quisque notus est:
            at ubi pietas, ubi charitas istorum, qui contra legem naturae, contra legem Dei, contra
            sensum legis pontificiae, fratrem imbecillem, spiritu promptum, corpusculo infirmum, ad
            mortem adigunt, aut morbum morte duriorem?</p>
        </sp>
        <sp>
          <speaker>La.</speaker>
          <p>Suggerit mihi tua commemoratio quiddam, quod ante biennium vidi. Erotem nosti, virum
            iam natu grandem, videlicet sexagenarium: valetudine plus quam vitrea, tum quotidianis
            morbis, iisque atrocissimis, gravissimisque studiorum laboribus sic afflicta, ut vel
            Milonem possint deiicere: ad haec occulta quadam naturae proprietate, vel a puero sic et
            abhorrens a piscium esu et impatiens inediae, ut nunquam id tentarit absque capitis
            discrimine: postremo diplomatis pontificum abunde communitus adversus Pharisaicas
            linguas. Is nuper, eo vocantibus amicis, inviserat civitatem Eleutheropolim, non omnino
            suo nomini respondentem. Erat autem quadragesimae tempus: datus est unus atque alter
            dies amicorum affectibus. Interim vescebatur piscibus, ne quem offenderet, quum haberet
            praeter necessitatem a Pontifice diploma, per quod licebat vesci quibuslibet. Iam
            praesentiebat morbum imminentem, quem habebat familiarem, sed morte crudeliorem: parat
            abitum, et res urgebat, nisi maluisset ibi decumbere. Ibi quidam suspicantes, illum hoc
            maturius abire, quod non ferret esum piscium, effecerunt, ut Glaucoplutus, vir adprime
            doctus, et primae in ea republica auctoritatis, Erotem invitaret suum ad ientaculum.
            Eros, iam turbae satur, quam in publico diversorio vitare non poterat, assensus est; sed
            hac lege, ne quid esset apparatus praeter ova duo; quae stans ubi comedisset, equum
            conscenderet. Promissum est ita fore. Ubi eo venit, paratus erat pullus gallinaceus.
            Eros indigne ferens, praeter ova nihil attigit; et abrumpens convivium, conscendit
            equos, deducentibus eruditis aliquot. Eius pulli nidor nescio quo modo pervenerat ad
            sycophantas. Ab his rumor sparsus est tam atrox, ac si decem homines fuissent veneno
            necati. Nec ea civitas modo perstrepuit hac fabula; sed eodem ferme die rumor ad alias
            civitates transvolarat, quae aberant itinere tridui. Atque, ut fit, rumor aliquid veris
            addiderat, Erotem, ni propere fugisset, accersendum fuisse ad magistratum. Hoc ut erat
            falsissimum, ita verum erat, Glaucoplutum magistratui expostulanti satisfecisse. Iam
            Eros sic affectus, ut dixi, si vel in publico carnibus vesceretur, quis deberet offendi?
            Et tamen in eadem civitate totam quadragesimam, sed praecipue diebus festis, bibitur
            usque ad insaniam, clamatur, saltatur, pugnatur; luditur alea proxime templum, ut sacra
            concio non possit audiri; et nullum est offendiculum.</p>
        </sp>
        <sp>
          <speaker>Sa.</speaker>
          <p>Mira iudiciorum perversitas.</p>
        </sp>
        <sp>
          <speaker>La.</speaker>
          <p>Accipe fabulam huic non dissimilem. Iam ferme biennium est, quod idem Eros valetudinis
            ergo viseret Ferventiam; ego officii gratia comitatus sum. Divertit in aedes veteris
            amici; cuius crebris literis fuerat evocatus. Is est vir praepotens, et illius ecclesiae
            procerum unus. Ventum est ad pisces; rursus Eros coepit periclitari: agmen morborum
            erat, febris, cephalalgia, vomitus, calculus. Hospes tametsi videret graviter
            periclitantem amicum, non ausus est tamen carnium micam dare amico. Quam ob rem? videbat
            tot caussas cur liceret, viderat diploma, sed metuebat linguas hominum. Et iam eo
            profecerat morbus, ut frustra daturus fuerit.</p>
        </sp>
        <sp>
          <speaker>Sa.</speaker>
          <p>Quid Eros? Novi hominis ingenium; emoriatur citius, quam amicum ulla gravet
          invidia.</p>
        </sp>
        <sp>
          <speaker>La.</speaker>
          <p>Inclusit se cubiculo, triduum victitavit suo more. Prandium erat ovum unum, potus aqua
            saccaro decocta. Simul atque se remiserat febris, conscendit equum, secum deferens
            commeatum.</p>
        </sp>
        <sp>
          <speaker>Sa.</speaker>
          <p>Quem?</p>
        </sp>
        <sp>
          <speaker>La.</speaker>
          <p>Lac amygdalinum in laguncula et uvas passas in crumena. Ubi domum rediit, tum aperuit
            sese calculus, totumque mensem decubuit. Et tamen hunc quoque abitum saevus, sed vanus
            carnium rumor sequutus est, et Lutetiam usque perlatus, non sine frequenti splendidorum
            mendaciorum comitatu. Quod tu remedium arbitraris idoneum talibus offendiculis?</p>
        </sp>
        <sp>
          <speaker>Sa.</speaker>
          <p>Ut in illorum capita cuncti suas matulas effundant, et si forte occurrant, obturatis
            naribus praetereantur, quo vel sic agnoscant suam vesaniam.</p>
        </sp>
        <sp>
          <speaker>La.</speaker>
          <p>Certe hanc Pharisaicam impietatem oportebat acribus theologorum conviciis flagellari.
            De hospite vero illo quid censes?</p>
        </sp>
        <sp>
          <speaker>Sa.</speaker>
          <p>Mihi vir prudens videtur, qui norit quam frivolis de caussis quantas tragoedias
            interdum excitet populus.</p>
        </sp>
        <sp>
          <speaker>La.</speaker>
          <p>Sit hoc sane prudenter factum, et boni viri metum civiliter interpretemur: at quam
            multi sunt, qui quum in simili casu fratrem mori patiantur, ecclesiae consuetudinem et
            populi scandalum praetexunt: ceterum in vita palam dedecorosa, quam agunt in
            comessationibus, in amoribus, in luxu, in otio, in summo contemptu sacrorum studiorum,
            in rapinis, simoniis et fraudibus, nihil formidant populi scandalum!</p>
        </sp>
        <sp>
          <speaker>Sa.</speaker>
          <p>Omnino tales sunt quidam. Quod isti pietatem appellant, immanis et impia crudelitas
            est. Sed illi mihi videntur crudeliores, qui non ex occasione relinquunt hominem in
            periculo, sed inventis periculis veluti laqueis impellunt multos in corporis animique
            manifestum discrimen, praesertim nulla publica auctoritate pollentes.</p>
        </sp>
        <sp>
          <speaker>La.</speaker>
          <p>Exspecto quid dicas.</p>
        </sp>
        <sp>
          <speaker>Sa.</speaker>
          <p>Ante annos triginta vixi Lutetiae in collegio, cui cognomen ab aceto.</p>
        </sp>
        <sp>
          <speaker>La.</speaker>
          <p>Sapientiae vocabulum audio. Quid vero narras? Vixit salsamentarius in eo collegio tam
            acido? Non mirum igitur, si tantum tenet quaestionum theologicarum. Nam illic, ut audio,
            parietes ipsi mentem habent theologicam.</p>
        </sp>
        <sp>
          <speaker>Sa.</speaker>
          <p>Sic est, ut dicis; ego tamen praeter corpus pessimis infectum humoribus et pediculorum
            largissimam copiam nihil illinc extuli. Verum ut pergam, quod coepi; in eo collegio tum
            regnabat Ioannes Standoneus, vir in quo non damnasses affectum, sed iudicium omnino
            desiderasses. Etenim quod ipse, memor adolescentiae, quam cum extrema paupertate
            transegerat, rationem habebat pauperum, vehementer probari debet. Et si iuvenum inopiam
            hactenus sublevasset, ut honestis studiis suppeteret rerum usus, non ad lasciviam
            exuberaret copia, laudem merebatur. Ceterum quod rem aggressus est cubitu tam duro,
            victu tam aspero parcoque, vigiliis ac laboribus tam gravibus, ut intra annum prima
            experientia multos iuvenes, felici indole praeditos, ac spem amplissimam prae se
            ferentes, alios neci dederit, alios caecitati, alios dementiae, nonnullos et leprae,
            quorum aliquot ipse novi, certe nullus omnium non periclitatus est; quis non intelligat
            esse crudelitatem in proximum? Nec his contentus addidit pallium et cucullam, ademit in
            totum esum carnium. Et huius generis plantaria transtulit in longinquas regiones. Quod
            si quisque tantum permittat suis affectibus, quantum ille permisit, futurum est ut
            istorum similes totum occupent mundum, siquidem a talibus initiis primum orta sunt
            monasteria, quae nunc minitantur pontificibus et monarchis. In proximi ad pietatem
            resipiscentis lucro gloriari pium est; in veste aut cibo gloriam quaerere, Pharisaicum
            est: proximorum inopiam sublevare, pietas est; prospicere ne liberalitate bonorum
            abutantur ad luxum, disciplina est. Ceterum in morbos, in delirationem, in mortem his
            rebus impellere fratrem, crudelitas est, parricidium est. Abest fortasse voluntas
            occidendi, at non abest homicidium. Quae igitur istis debetur venia? Nimirum quae
            medico, qui per insignem imperitiam occidit aegrotum. Dicet aliquis, Nullus illos cogit
            ad hoc vitae genus: sponte veniunt, rogant admitti, et liberum est abire pertaesis. O
            Scythicam responsionem! Itane postulant, ut adolescentes rectius perspiciant, quid ipsis
            conveniat, quam vir doctus, rerum usu tritus, et aetate provectus? Sic sese excuset
            lupo, qui famelicum ostensa esca pellexit in retia. An qui vehementer esurienti apponat
            cibum insalubrem aut lethiferum etiam, ita semet excusabit pereunti? Nemo te coegit
            edere, volens ac lubens devorasti quod erat appositum. Nonne is iure respondeat? Tu non
            cibum dedisti, sed venenum. Telum ingens necessitas, grave tormentum fames. Auferant
            igitur illa magnifica verba, Libera erat electio. Imo magnam vim admovet, quisquis
            talibus utitur tormentis. Nec ea saevitia tantum perdidit tenues; sustulit non paucos
            divitum filios, et generosam indolem depravavit. Aetatem lascivientem moderatis
            rationibus cohibere, paternum est. Ceterum in medio hiemis rigore datur postulantibus
            paululum panis, potus iubetur e puteo peti, qui aquam habet pestilentem, pestiferam
            alioqui, etiam si nihil haberet praeter rigorem matutinum. Novi multos, qui valetudinem
            ibi contractam nec hodie possunt excutere. Erant aliquot cubicula humili solo, putri
            gypso, vicinia latrinarum pestifera. In his nullus unquam habitavit, nisi aut mors aut
            morbus capitalis fuerit consequutus. Omitto nunc miram flagrorum carnificinam, etiam in
            innoxios. Sic aiunt dedisci ferociam; ferociam appellant indolem generosiorem, quam
            studio frangunt, ut eos reddant habiles monasteriis. Quantum ibi devorabatur ovorum
            putrium! quantum vini putris hauriebatur! Sunt fortassis haec iam correcta, sed sero,
            videlicet iis, qui perierunt aut corpus circumferunt infectum. Neque vero haec
            commemoro, quod male velim illi collegio, sed operae pretium esse iudicavi monere, ne
            sub umbra religionis humana saevitia corrumpat aetatem imperitam ac teneram. Iam quantum
            ibi discatur civilitatis aut verae pietatis, in praesentia non excutio. Quod si viderem
            maliciam exuere, quicunque cucullam induunt, hortarer omnes ad cucullam. Nunc alia res
            est; proinde non sunt ad hoc vitae genus frangendi spiritus suppullulantis aetatis, sed
            animus magis ad pietatem educandus. Mihi vix contigit ullum ingredi monasterium
            Cartusianorum, quin illic offenderim unum atque alterum aut simpliciter mente captum,
            aut delirantem. Verum iamdudum tempus est, ut a tam longa digressione redeamus ad
            institutum.</p>
        </sp>
        <sp>
          <speaker>La.</speaker>
          <p>Imo nullum est digressionis dispendium; rem ipsam egimus: nisi si quid tibi forte
            succurrit, quod adiiciendum putes iis, quae disserta sunt de constitutionibus
          humanis.</p>
        </sp>
        <sp>
          <speaker>Sa.</speaker>
          <p>Mihi quidem nec humanum praeceptum implere videtur, qui negligit hoc praestare, quod
            spectavit is qui praecepit. Etenim qui festis diebus tantum abstinet ab operis
            manuariis, nec interim vacat sacris, aut audiendis concionibus, violat festum diem,
            negligens id, cuius gratia festus dies institutus est. Ideo enim interdictum est opus
            bonum, ut fieret melius. Iam vero qui pro solitis operis vacant popinis, scortis,
            temulentiae, pugnis et aleae, bis violant diem festum.</p>
        </sp>
        <sp>
          <speaker>La.</speaker>
          <p>Opinor et precum sacrarum pensum in hoc praescriptum sacerdotibus ac monachis, ut hac
            exercitatione consuescerent sustollere mentem in Deum; et tamen qui pensum hoc non
            absolvit, periclitatur. Qui tantum ore demurmurat voces, nec curat animum ad ea quae
            sonat colligere, imo ne literas quidem studet discere, sine quibus, quae sonant,
            intelligi non possunt, vir bonus habetur, ac sibi quoque videtur.</p>
        </sp>
        <sp>
          <speaker>Sa.</speaker>
          <p>Ego multos novi sacerdotes, qui piaculum inexpiabile putant, aliquam partem precum
            omisisse, aut per errorem dixisse de diva Virgine, quum dicendum esset de sancto Paulo.
            At iidem pro nihilo ducebant aleam, scortum ac temulentiam, quae divinis pariter et
            humanis legibus vetita sunt.</p>
        </sp>
        <sp>
          <speaker>La.</speaker>
          <p>Nec paucos ego comperi, qui citius mortem oppetissent, quam vel casu gustato cibo, aut
            dum os proluunt delapsis in stomachum aliquot aquae guttis, sacrificassent: at iidem
            fatebantur, esse sibi cum quibusdam simultatem, quos, si daretur opportunitas,
            occiderent; nec verebantur cum hoc animo ad sacram Christi mensam accedere.</p>
        </sp>
        <sp>
          <speaker>Sa.</speaker>
          <p>Atqui ut ieiuni sacrificent, hominis praeceptum est: ut deponant iras prius quam
            accedant ad sacram mensam, Dei praeceptum.</p>
        </sp>
        <sp>
          <speaker>La.</speaker>
          <p>Iam vero de periurio quam praepostere iudicamus! Infamis habetur, qui iureiurando
            confirmavit, se dissolvisse aes alienum, si convincatur non dissolvisse: nec periurium
            obiicitur sacerdoti, qui palam impudice vivit, quum iureiurando publice professus sit
            castitatem.</p>
        </sp>
        <sp>
          <speaker>Sa.</speaker>
          <p>Quin istam cantionem canis episcoporum vicariis, qui coram altari deierant, se
            comperisse omnes, quos offerunt initiandos, idoneos aetate, scientia et moribus, quum
            aliquoties inter hos vix duo tresve sint tolerabiles, plurimi vix ad stivam idonei.</p>
        </sp>
        <sp>
          <speaker>La.</speaker>
          <p>Vocatur ad poenam, qui commotus aliqua caussa peierat; et non puniuntur, qui tertio
            cuique verbo admiscent periurium.</p>
        </sp>
        <sp>
          <speaker>Sa.</speaker>
          <p>Isti non iurant ex animo.</p>
        </sp>
        <sp>
          <speaker>La.</speaker>
          <p>Eodem colore patrocineris licebit ei, qui hominem occidit non ex animo. Peierare nec
            ioco nec serio fas est. Et atrocius crimen foret, si quis ioco necaret hominem, quam si
            commotus ira.</p>
        </sp>
        <sp>
          <speaker>Sa.</speaker>
          <p>Quid si quis ad eandem trutinam expendat iusiurandum principum, quo inaugurantur?</p>
        </sp>
        <sp>
          <speaker>La.</speaker>
          <p>Et ista quum sint maxime seria, tamen quoniam velut ex more fiunt, non habentur pro
            periuriis. Eadem est querimonia de votis. Matrimonii votum est iuris sine controversia
            divini; et tamen dirimitur per monasticae vitae professionem ab hominibus repertam.</p>
        </sp>
        <sp>
          <speaker>Sa.</speaker>
          <p>Quum nullum votum religiosius sit, quam baptismi, tamen qui vestem mutat aut locum,
            perinde quasi patrem veneno necarit, perquiritur, rapitur, stringitur, nonnunquam et
            occiditur propter honorem ordinis. At quorum tota vita pugnat ex diametro cum
            professione baptismi, quippe qui toti serviunt mammonae, ventri, et huius mundi pompis,
            habentur in pretio, nec his obiicitur voti violati crimen, nec exprobratur, nec vocantur
            apostatae, sed habentur pro Christianis.</p>
        </sp>
        <sp>
          <speaker>La.</speaker>
          <p>Simile vulgi iudicium est de benefactis ac malefactis, deque praesidiis beatitudinis.
            Quanta infamia sequitur puellam lapsam! at longe gravius crimen est lingua mendax et
            obtrectatrix, et animus odio livoreque corruptus. Ubi non gravius punitur quamvis leve
            furtum, quam adulterium? Nemo lubens cum eo consuetudinem habet, qui semel furti
            aspersus est infamia: cum eo qui coopertus est adulteriis, pulchrum est habere
            familiaritatem. Spiculatori publico, qui stipendio conductus servit legibus, quemadmodum
            et iudex ipse, nemo dignetur locare filiam: et non detestamur affinitatem militis, qui
            toties, invitis parentibus et vetante nonnunquam magistratu, subduxit sese ad bellum
            mercenarium; tot stupris, tot raptibus, tot sacrilegiis, tot homicidiis aliisque
            facinoribus impurati, quae vel in ipsa militia vel in profectione ad bellum et reditu a
            bello committi solent: hunc generum asciscimus, hunc quovis carnifice peiorem adamat
            virgo, et interpretamur etiam nobilitatem, quaesitam scelere. Qui nummum tollit, pendet;
            qui fraudata moneta publica, qui monopoliis, qui usuris, qui mille technis ac fraudibus
            tam multos spoliant, inter praecipuos habentur.</p>
        </sp>
        <sp>
          <speaker>Sa.</speaker>
          <p>Qui uni cuipiam venenum porrigunt, ut venefici dant poenas legibus; qui vinis infectis,
            aut oleo vitiato, populum inficiunt, impune faciunt.</p>
        </sp>
        <sp>
          <speaker>La.</speaker>
          <p>Novi quosdam monachos adeo superstitiosos, ut existiment sese esse in manu diaboli, si
            vel casu sacra vestis absit, nec metuunt ab unguibus diaboli, si mentiantur, si
            calumnientur, si inebrientur, si invideant.</p>
        </sp>
        <sp>
          <speaker>Sa.</speaker>
          <p>Istiusmodi licet inter nos idiotas complures videre: non credunt domum tutam a
            violentia cacodaemonis, nisi paratam habeant aquam consecratam, frondes sacras ac
            cereum; et non metuunt suis aedibus, in quibus quotidie tot modis provocatur Deus, et
            colitur diabolus.</p>
        </sp>
        <sp>
          <speaker>La.</speaker>
          <p>Quam multi sunt, qui magis fidunt praesidio Virginis matris aut Christophori, quam
            ipsius Christi! Matrem colunt imaginibus, candelis et cantiunculis; Christum impia vita
            fortiter offendunt. Nauta quum periclitatur, Christi matrem aut Christophorum, aut
            quemvis divorum citius invocat, quam ipsum Christum. Et virginem se credunt habere
            propitiam, quod illi sub noctem cantiunculam non intellectam canunt, Salve regina; ac
            non potius metuunt, ne illa se putet irrideri talibus cantiunculis; quum totus dies,
            magnaque noctis pars illis transligatur obscoenis sermonibus, temulentiis, et factis non
            referendis.</p>
        </sp>
        <sp>
          <speaker>Sa.</speaker>
          <p>Ita militi periclitanti citius in mentem venit Georgius aut Barbara, quam Christus.
            Porro quum nullus sit cultus divis gratior, quam imitatio factorum, quibus ipsi Christo
            placuerunt, hanc partem fortiter contemnimus. Et Antonium nobis egregie faventem fore
            credimus, si illi porcos aliquot sacros alamus, sique ipsum cum suo porco, igni et
            tintinnabulo pictum habeamus in foribus ac lateribus aedium: nec metuimus, quod magis
            erat metuendum, ne ille male velit aedibus, in quibus regnant ea vitia, quae vir sanctus
            semper fuit detestatus. Virgini annumeramus rosariola et salutatiunculas; quin potius
            annumeramus in illius gratiam co&#235;rcitum animi tumorem, repressam libidinem,
            condonatam iniuriam? Huiusmodi cantiunculis delectatur Christi mater, his officiis
            demerueris utrumque.</p>
        </sp>
        <sp>
          <speaker>La.</speaker>
          <p>Itidem morbo periclitanti citius in mentem venit sanctus Rochus aut Dionysius, quam
            Christus unica salus hominum. Quin et hi qui sacras literas interpretantur e suggesto,
            quas nemo sine spiritus afflatu vel intelligere recte vel docere potest utiliter, malunt
            invocare Virginis matris auxilium, quam ipsum Christum aut Christi spiritum. Et in
            haereseos suspicionem vocatur, qui mutire audet adversus hanc consuetudinem, quam vocant
            laudabilem. Atqui laudabilior erat veterum consuetudo, quam obtinuerunt Origenes,
            Basilius, Chrysostomus, Cyprianus, Ambrosius, Hieronymus, Augustinus, qui spiritum
            Christi identidem invocant, Virginis auxilium nusquam implorant. Nec in eos
            stomachantur, qui tam sanctam consuetudinem, ex Christi et apostolorum doctrina, ex
            sanctorum patrum exemplis desumptam, ausi sunt immutare.</p>
        </sp>
        <sp>
          <speaker>Sa.</speaker>
          <p>Similis error habet complures monachos, qui sibi persuadent, Benedictum esse propitium,
            donec gestent illius cucullam et pallium; quanquam non arbitror, eum virum unquam
            gestasse tam laciniosam magnoque emptam vestem; nec verentur illius iram, quod in vita
            nihil habeant cum illo commune.</p>
        </sp>
        <sp>
          <speaker>La.</speaker>
          <p>Francisci germanus est, qui vestem cinericiam et canabeum cingulum non abiicit: vitam
            confer; nihil pugnantius. De plerisque loquor, non de omnibus. Atque hic sermo per omnes
            ordinum et professionum formas circunferri potest. Ex corruptis iudiciis nascitur
            praepostera fiducia, et ex iisdem nascuntur praepostera scandala. Prodeat Franciscanus
            coriacea zona cinctus, qui casu funem suum perdiderit; aut Augustinensis laneum gestans
            cingulum: aut discinctus, qui cingi soleat: quae futura est abominatio! quantum
            periculum, ne mulieres ad hoc spectaculum abortiant! Et ex huiusmodi nugis, quanta
            fraternae caritatis ruptura! quam acerba odia! quam virulentae obtrectationes! Adversus
            haec clamat Dominus in evangelio, nec minus gnaviter Paulus apostolus; adversus eadem
            clamandum esset theologis et concionatoribus.</p>
        </sp>
        <sp>
          <speaker>Sa.</speaker>
          <p>Esset sane; sed in his multi sunt, quibus expedit, talem esse populum, imo tales esse
            principes, tales episcopos. Et sunt rursus, qui nihilo plus sapiunt in his, quam
            populus; aut si quid sapiunt, dissimulant, suo ventri consulentes potius, quam Iesu
            Christo. Itaque fit, ut populus undique corruptus praeposteris iudiciis, ibi fidat ubi
            praesens est periculum, ibi trepidet, ubi nihil est periculi, ibi conquiescat unde
            progrediendum erat, eo proficiat unde erat recedendum. Ab his male structis si quid
            tentes convellere, clamant excitari seditionem; quasi seditio sit, si quis vitiosum
            corporis habitum, quem imperitus medicus diu foverit, ac propemodum verterit in naturam,
            conetur eximere pharmacis melioribus. Verum abrumpenda est querimonia, quae finem non
            habet. Et periculum sit, si senserit populus hoc nostrum colloquium, ne novum suscitent
            proverbium, quod haec curae sint salsamentario et lanioni.</p>
        </sp>
        <sp>
          <speaker>La.</speaker>
          <p>Istis ego regeram vetus proverbium: <emph>Saepe etiam est olitor valde opporuna
              loquutus.</emph> Nuper quum ista dissererem super coenam, malis auspiciis aderat
            quidam pannosus, pediculosus, luridus, vietus, exsuccus, facie cadaverosa; cranium vix
            habebat tres pilos; quoties loquebatur, claudebat oculos: aiebant theologum esse. Is me
            vocabat discipulum Antichristi, aliaque permulta balbutiebat.</p>
        </sp>
        <sp>
          <speaker>Sa.</speaker>
          <p>Quid ibi tu? mutus?</p>
        </sp>
        <sp>
          <speaker>La.</speaker>
          <p>Ego illi precabar micam sobriae mentis in tam putido cerebro; si tamen ullum habebat
            cerebrum.</p>
        </sp>
        <sp>
          <speaker>Sa.</speaker>
          <p>Iuvaret et istam audire fabulam ordine.</p>
        </sp>
        <sp>
          <speaker>La.</speaker>
          <p>Audies, si die Iovis veneris ad prandium. Habebis vitulinam crusto incoctam, contusam
            adeoque teneram, ut possis vel exugere.</p>
        </sp>
        <sp>
          <speaker>Sa.</speaker>
          <p>Polliceor, hac lege, si die Veneris apud nos prandeas: efficiam ut intelligas,
            salsamentarios non semper vesci putribus salsamentis.</p>
        </sp>
      </div>
      <div
        n="41"
        type="colloquium">
        <head>Funus</head>
        <p>Personae</p>
        <castList>
          <castItem>Marcolphus</castItem>
          <castItem>Phaedrus</castItem>
        </castList>
        <sp>
          <speaker>Ma.</speaker>
          <p>Unde nobis Phaedrus? Num ex antro Trophonii? </p>
        </sp>
        <sp>
          <speaker>Ph.</speaker>
          <p>Cur istuc rogas? </p>
        </sp>
        <sp>
          <speaker>Ma.</speaker>
          <p>Quia praeter morem tristis, horridus, squalidus, torvus, in summa, nihil minus quam
            quod diceris.</p>
        </sp>
        <sp>
          <speaker>Ph.</speaker>
          <p>Si qui diutius versantur in officinis fabrorum aerariorum, aliquid nigroris sibi
            contrahunt, quid miraris si ego tot dies versatus apud duos aegrotantes, morientes, et
            sepultos, solito sum maestior, praesertim quum uterque mihi fuerit egregie carus? </p>
        </sp>
        <sp>
          <speaker>Ma.</speaker>
          <p>Quos mihi narras sepultos? </p>
        </sp>
        <sp>
          <speaker>Ph.</speaker>
          <p>Nosti Georgium Balearicum? </p>
        </sp>
        <sp>
          <speaker>Ma.</speaker>
          <p>Nomine duntaxat, de facie non novi. </p>
        </sp>
        <sp>
          <speaker>Ph.</speaker>
          <p>Alterum scio tibi prorsus ignotum esse. Is erat Cornelius Montius, quicum mihi plurimis
            iam annis intercessit arctissima necessitudo. </p>
        </sp>
        <sp>
          <speaker>Ma.</speaker>
          <p>Mihi nunquam contigit adesse morienti. </p>
        </sp>
        <sp>
          <speaker>Ph.</speaker>
          <p>Mihi saepius quam vellem. </p>
        </sp>
        <sp>
          <speaker>Ma.</speaker>
          <p>Sed estne mors res tam horrenda quam vulgo praedicant? </p>
        </sp>
        <sp>
          <speaker>Ph.</speaker>
          <p>Iter ad mortem durius quam ipsa mors. Quod si quis horrorem illum et imaginationem
            mortis excutiat animo, magnam mali partem sibi detraxerit. Breviter quidquid est
            cruciabile vel in aegrotatione vel in morte, longe tolerabilius redditur, si quis se
            totum tradat voluntati divinae. Nam quod attinet ad sensum mortis, quum iam animus
            distrahitur a corpore, arbitror aut nullum esse aut perquam stupidum esse sensum, quod
            natura prius quam huc veniatur, consopiat ac stupefaciat omnes partes sensibiles. </p>
        </sp>
        <sp>
          <speaker>Ma.</speaker>
          <p>Nascimur absque sensu nostri. </p>
        </sp>
        <sp>
          <speaker>Ph.</speaker>
          <p>Sed non absque sensu matris. </p>
        </sp>
        <sp>
          <speaker>Ma.</speaker>
          <p>Cur non itidem emorimur? Cur Deus mortem voluit esse tam cruciabilem? </p>
        </sp>
        <sp>
          <speaker>Ph.</speaker>
          <p>Nativitatem voluit esse gravem ac periculosam matri, quo carius haberet quod
            peperisset. Mortem autem unicuique voluit esse formidabilem, ne passim homines sibi
            mortem consciscerent. Etenim quum videamus et hodie tam multos sibi manus adferre, quid
            censes futurum, si mors nihil haberet horribile? Quoties vapulasset servus aut etiam
            filius adolescens, quoties uxor indignaretur marito, quoties perisset res aut aliud
            accidisset quod aegre esset animo, protinus ad laqueum, ad gladium, ad flumen, ad
            praecipitium, ad venenum currerent homines. Nunc mortis acerbitas vitam nobis reddit
            cariorem, praesertim quum medici non queant mederi semel vita defuncto. Quanquam ut non
            omnibus eadem est nascendi sors, ita non est eadem omnibus mortis ratio. Quosdam cita
            mors protinus liberat, alii lenta morte contabescunt. Lethargici, quemadmodum et ab
            aspide percussi, somno consopiti citra sensum sui moriuntur. Illud observavi, nullum
            esse mortis genus tam acerbum, quin perferatur, si quis obfirmato animo decreuit exire.
          </p>
        </sp>
        <sp>
          <speaker>Ma.</speaker>
          <p>Utrius mors visa est Christianior? </p>
        </sp>
        <sp>
          <speaker>Ph.</speaker>
          <p>Mihi quidem Georgii visa est honorificentior. </p>
        </sp>
        <sp>
          <speaker>Ma.</speaker>
          <p>Etiamne mors habet ambitionem suam? </p>
        </sp>
        <sp>
          <speaker>Ph.</speaker>
          <p>Ego nunquam vidi duos tam dispari morte morientes. Si vacat audire, depingam excessum
            utriusque; tuum erit iudicare, utra mors sit optabilior homini christiano. </p>
        </sp>
        <sp>
          <speaker>Ma.</speaker>
          <p>Imo te rogo ne graveris narrare. Nam ipse nihil audiero cupidius. </p>
        </sp>
        <sp>
          <speaker>Ph.</speaker>
          <p>Ergo de Georgio prius audi. Ubi mors iam certa sui signa dederat, medicorum chorus, qui
            diu curarant aegrotum, dissimulata vitae desperatione coeperunt mercedem poscere. </p>
        </sp>
        <sp>
          <speaker>Ma.</speaker>
          <p>Quot erant medici? </p>
        </sp>
        <sp>
          <speaker>Ph.</speaker>
          <p>Aliquando decem, interim duodecim; cum paucissimi, sex. </p>
        </sp>
        <sp>
          <speaker>Ma.</speaker>
          <p>Satis erat ad occidendum vel valentem. </p>
        </sp>
        <sp>
          <speaker>Ph.</speaker>
          <p>Numerata pecunia, clam submonuerunt proximos non procul abesse mortem, curarent ea quae
            pertinerent ad animae salutem; nam de corporis incolumitate nihil esse spei. Per amicos
            intimos blande submonitus est et aegrotus, ut corporis curam Deo committeret, ea tantum
            curaret, quae pertinerent ad feliciter hinc emigrandum. His auditis, mira torvitate
            Georgius oculos intendit in medicos, velut indigne ferens quod ab illis destitueretur.
            Illi responderunt se medicos esse, non deos; quod artis erat, praestitisse; ceterum
            adversus fatalem necessitatem nullam valere medicinam. His actis, abeunt in proximum
            cubiculum. </p>
        </sp>
        <sp>
          <speaker>Ma.</speaker>
          <p>Quid, morantur etiam accepta mercede? </p>
        </sp>
        <sp>
          <speaker>Ph.</speaker>
          <p>Inter illos nihil convenerat de morbi genere. Alius aiebat hydropem, alius tympanitem,
            alius apostema in intestinis, alius aliud atque aliud malum: totoque hoc tempore, quo
            tractabant aegrotum, acerrime disceptarunt de morbi genere.</p>
        </sp>
        <sp>
          <speaker>Ma.</speaker>
          <p>O felicem interim aegrotum. </p>
        </sp>
        <sp>
          <speaker>Ph.</speaker>
          <p>Eam litem ut tandem finirent, per uxorem postularunt, ut sinerent exanimati corporis
            anatomiam fieri: id esse honorificum, et solere vel honoris gratia fieri in magnatibus,
            deinde rem eam fore saluti multis, idque ad meritorum ipsius cumulum accessurum;
            postremo pollicentur suo sumptu se commercaturos triginta missas cessuras in commodum
            mortui. Id aegre quidem, sed tandem blanditiis uxoris ac propinquorum impetratum est.
            His actis, subduxit sese statio medicorum. Negant enim fas esse, ut qui vitae solent
            opitulari, mortis sint spectatores aut exsequiis intersint. Mox accitus est Bernardinus,
            vir, ut scis, reverendus, Franciscanorum custos, qui confessionem exciperet. Vix peracta
            est confessio, iam aderat in aedibus turba quatuor ordinum, quos vulgus appellat
            mendicantium.</p>
        </sp>
        <sp>
          <speaker>Ma.</speaker>
          <p>Tot vultures ad unum cadaver? </p>
        </sp>
        <sp>
          <speaker>Ph.</speaker>
          <p>Deinde vocatus est parochus, qui hominem inungeret sacrumque symbolum corporis Dominici
            porrigeret.</p>
        </sp>
        <sp>
          <speaker>Ma.</speaker>
          <p>Religiose. </p>
        </sp>
        <sp>
          <speaker>Ph.</speaker>
          <p>Verum ibi minimum abfuit, quin inter parochum et monachos cruenta pugna fuerit orta.
          </p>
        </sp>
        <sp>
          <speaker>Ma.</speaker>
          <p>Apud lectum aegroti? </p>
        </sp>
        <sp>
          <speaker>Ph.</speaker>
          <p>Et quidem spectante Christo. </p>
        </sp>
        <sp>
          <speaker>Ma.</speaker>
          <p>Quid excitavit tantos tumultus subito? </p>
        </sp>
        <sp>
          <speaker>Ph.</speaker>
          <p>Parochus, ubi cognovit aegrotum fuisse confessum Franciscano, negavit se vel unctionis
            sacramentum vel eucharistiam vel sepulturam impartiturum, ni suis auribus audisset
            aegroti confessionem: se parochum esse, sibi pro sua ovicula reddendam Domino rationem.
            Id non posse, si solus ignoraret arcana conscientiae. </p>
        </sp>
        <sp>
          <speaker>Ma.</speaker>
          <p>Nonne visus est aequum dicere? </p>
        </sp>
        <sp>
          <speaker>Ph.</speaker>
          <p>Non illis quidem. Nam strenue reclamabant omnes, praesertim Bernardinus et Vincentius
            Dominicanus. </p>
        </sp>
        <sp>
          <speaker>Ma.</speaker>
          <p>Quid adferebant? </p>
        </sp>
        <sp>
          <speaker>Ph.</speaker>
          <p>Magnis conviciis incessebant parochum, subinde vocantes eum asinum dignumque qui
            pastorem ageret porcorum. Ego, inquit Vincentius, sum Sacrae theologiae baccalaureus
            formatus, mox licentiandus atque etiam doctoris titulo insigniendus; tu vix legis
            evangelium, tantum abest, ut possis excutere secreta conscientiae. Quod si libet esse
            curiosum, exquire quid agat uxor et manzares tui domi; aliaque permulta, quae me pudet
            referre. </p>
        </sp>
        <sp>
          <speaker>Ma.</speaker>
          <p>Quid ille? mutus ad haec? </p>
        </sp>
        <sp>
          <speaker>Ph.</speaker>
          <p>Mutus? imo diceres cicadam ala correptam. Ego, inquit, baccalaureos multo te meliores
            nectam e stipulis fabarum. Auctores et principes ordinum vestrorum, Dominicus et
            Franciscus, ubi didicerunt philosophiam Aristotelicam aut argumenta Thomae aut
            speculationes Scoti? aut ubi donati sunt titulo baccalaureorum? Irrepsistis in mundum
            adhuc credulum, sed pauci humiles, quidam etiam docti ac pii. Nidulabamini in agris ac
            vicis, mox in opulentissimas quasque civitates et in florentissimam civitatis partem
            demigrastis. Tot sunt agri qui pastorem alere non possunt. Ibi locus erat vestrae
            operae. Nunc nusquam adestis, nisi in aedibus divitum. Iactatis nomen pontificium, at
            vestra privilegia nihil valent nisi quum cessat episcopus, pastor aut huius vicarius. In
            meo templo nullus vestrum concionabitur, me pastore incolumi. Non sum baccalaureus, nec
            sanctus Martinus erat, et tamen agebat episcopum. Si quid mihi deest doctrinae, a vobis
            non petam. An creditis etiam nunc mundum esse tam stupidum, ut ubicunque viderit vestem
            Dominici aut Francisci, putet adesse illorum sanctimoniam? Num vestra refert quid agam
            domi meae? Quid vos agatis in latebris vestris, quomodo tractetis sacras virgines, etiam
            populus novit. Iam quam nihilo sint vel feliciores vel puriores divitum domus quas
            frequentatis, omnibus et lippis et tonsoribus notissimum est. Cetera, Marcolphe, non
            audeo referre, omnino patres illos reverendos minime reverenter tractavit. Nec erat
            futurus finis, ni Georgius manu mota signum dedisset se velle quidpiam dicere. Aegre
            impetratum est, ut rixa tantisper consilesceret. Tum aegrotus: Sit pax, inquit, inter
            vos, tibi parocho denuo confitebor, deinde pro strepitu nolarum, pro cantionibus
            funeralibus, pro cenotaphio, pro sepultura numerabitur tibi pecunia, prius quam exeas
            hanc domum, neque committam ut ulla in parte de me queri possis. </p>
        </sp>
        <sp>
          <speaker>Ma.</speaker>
          <p>Num parochus recusavit tam aequam conditionem? </p>
        </sp>
        <sp>
          <speaker>Ph.</speaker>
          <p>Non. Tantum obmurmuravit nonnihil de confessione, quam aegroto remisit. Quid opus est,
            inquit, iisdem repetendis fatigare tum aegrotum, tum sacerdotem? Si in tempore mihi
            confessus fuisset, fortassis sanctius condidisset suum testamentum. Nunc vos videritis.
            Haec aequitas aegroti pessime habebat monachos, indigne ferentes eam praedae partem
            decidi parocho. Et tamen intercessi, fecique ut lis sopiretur. Parochus unxit aegrotum,
            dedit corpus Domini et numerata summa discessit. </p>
        </sp>
        <sp>
          <speaker>Ma.</speaker>
          <p>Sequuta est igitur eam tempestatem tranquillitas? </p>
        </sp>
        <sp>
          <speaker>Ph.</speaker>
          <p>Imo tempestatem hanc saevior tempestas protinus excepit. </p>
        </sp>
        <sp>
          <speaker>Ma.</speaker>
          <p>Obsecro, quid caussae? </p>
        </sp>
        <sp>
          <speaker>Ph.</speaker>
          <p>Audies. Confluxerant in aedes quatuor ordines mendicantium, his adiunxit sese quintus
            Cruciferorum. Adversus hunc ceu nothum quatuor illi magno tumultu coorti sunt. Rogabant
            ubi vidissent unquam plaustrum quinque rotarum; aut qua fronte vellent esse plures
            mendicantium ordines, quam sint Evangelistae. Eadem, inquiunt, opera adducite huc
            mendicos omnes e pontibus ac triviis.</p>
        </sp>
        <sp>
          <speaker>Ma.</speaker>
          <p>Quid ad haec Cruciferi? </p>
        </sp>
        <sp>
          <speaker>Ph.</speaker>
          <p>Vicissim rogabant quomodo tum incessisset plaustrum Ecclesiae, quum nullus esset ordo
            mendicantium, deinde quum unus esset, postea tres? Nam Evangelistarum, inquiunt, numerus
            nihilo plus habet affinitatis cum nostris ordinibus quam cum alea, quae undique quatuor
            ostendit angulos. Augustinenses quis allegit in ordinem mendicantium? aut quis
            Carmelitas? Quando mendicavit Augustinus, aut quando Helias? Nam hos faciunt suorum
            ordinum auctores. Haec aliaque multa fortiter quidem illi detonabant: sed soli quatuor
            exercituum impressionem non ferentes cesserunt, dira tantum minitantes. </p>
        </sp>
        <sp>
          <speaker>Ma.</speaker>
          <p>Heic saltem effulsit tranquillitas.</p>
        </sp>
        <sp>
          <speaker>Ph.</speaker>
          <p>Imo syncretismus ille in quintum ordinem versus est in pugnam gladiatoriam.
            Franciscanus ac Dominicanus contendebant nec Augustinenses nec Carmelitas esse germane
            mendicos, sed nothos ac supposititios. Haec rixa sic incruduit, ut plane vererer, ne
            veniretur ad manus. </p>
        </sp>
        <sp>
          <speaker>Ma.</speaker>
          <p>Haeccine ferebat aegrotus? </p>
        </sp>
        <sp>
          <speaker>Ph.</speaker>
          <p>Non haec acta sunt apud lectum, sed in atrio, quod cubiculo adhaerebat, voces tamen
            omnes ad aegrotum permanabant, neque enim mussabant, sed plenis tibiis res agebatur, et
            scis alioqui in aegrotis aurium sensum esse acutiorem.</p>
        </sp>
        <sp>
          <speaker>Ma.</speaker>
          <p>Quis tandem exitus belli? </p>
        </sp>
        <sp>
          <speaker>Ph.</speaker>
          <p>Aegrotus per uxorem denuntiavit, ut silerent paulisper, se compositurum hoc dissidium.
            Itaque rogavit, ut tum quidem temporis Augustinenses et Carmelitae discederent, hoc
            illos nullo suo damno facturos. Nam tantundem, inquit, cibi mittetur eis domum, quantum
            heic daretur remanentibus. In funere vero iussit omnes ordines adesse, etiam quintum,
            atque ut aequa pecuniae portio divideretur singulis; ad commune tamen convivium non
            adhiberentur, ne quid turbae posset oriri. </p>
        </sp>
        <sp>
          <speaker>Ma.</speaker>
          <p>Virum oeconomicum mihi narras, qui vel moriens norit tot rerum undas componere. </p>
        </sp>
        <sp>
          <speaker>Ph.</speaker>
          <p>Phy! Multis annis gesserat militiae ducem. Ibi quotidianum est huiusmodi tumultus
            suboriri inter cohortes.</p>
        </sp>
        <sp>
          <speaker>Ma.</speaker>
          <p>Erat igitur re splendida? </p>
        </sp>
        <sp>
          <speaker>Ph.</speaker>
          <p>Admodum.</p>
        </sp>
        <sp>
          <speaker>Ma.</speaker>
          <p>Sed male parta, ut fit, rapinis, sacrilegiis, extorsionibus. </p>
        </sp>
        <sp>
          <speaker>Ph.</speaker>
          <p>Ita quidem vulgo faciunt duces, nec ausim deierare hunc fuisse ab illorum moribus
            alienum. Si tamen satis hominem novi, magis auxit rem ingenii dexteritate, quam
            violentia. </p>
        </sp>
        <sp>
          <speaker>Ma.</speaker>
          <p>Qui sic? </p>
        </sp>
        <sp>
          <speaker>Ph.</speaker>
          <p>Callebat arithmeticam. </p>
        </sp>
        <sp>
          <speaker>Ma.</speaker>
          <p>Quid tum postea? </p>
        </sp>
        <sp>
          <speaker>Ph.</speaker>
          <p>Quid tum? apud principem supputabat militum triginta millia, cum vix essent septem
            millia. Deinde multis militibus nihil numerabat. </p>
        </sp>
        <sp>
          <speaker>Ma.</speaker>
          <p>Nae tu mihi magnificam narras arithmeticam. </p>
        </sp>
        <sp>
          <speaker>Ph.</speaker>
          <p>Deinde bellum arte ducebat, solitus simul et ab hostium et amicorum vicis et oppidis
            pecuniam stipulari menstruam: ab hostibus ne paterentur hostilia; ab amicis, ut illis
            liceret cum hoste pacisci. </p>
        </sp>
        <sp>
          <speaker>Ma.</speaker>
          <p>Agnosco morem vulgatum militum. Sed absolve narrationem. </p>
        </sp>
        <sp>
          <speaker>Ph.</speaker>
          <p>Bernardinus igitur et Vincentius cum aliquot sui ordinis sodalibus remanserunt apud
            aegrotum. Ad reliquos missus est commeatus. </p>
        </sp>
        <sp>
          <speaker>Ma.</speaker>
          <p>Satin' inter eos conveniebat, qui remanserunt in praesidio? </p>
        </sp>
        <sp>
          <speaker>Ph.</speaker>
          <p>Non usquequaque. Grunniebant nescio quid de praerogativis diplomatum, sed ne non
            perageretur fabula, dissimulatum est. Heic iam proferuntur cautiones testamentariae
            fiuntque stipulationes, accitis testibus, de iis quae inter ipsos ante transegerant.
          </p>
        </sp>
        <sp>
          <speaker>Ma.</speaker>
          <p>Istaec audire gestio. </p>
        </sp>
        <sp>
          <speaker>Ph.</speaker>
          <p>Dicam summatim, nam perlonga est fabula. Superest uxor, annos nata duodequadraginta,
            mulier sane proba cordataque, filii duo, alter annum natus undevigesimum, alter decimum
            quintum, filiae totidem, sed impubes utraque. Testamento sic cautum erat, ut uxor,
            quoniam perpelli non poterat ut fieret monacha, sumeret pallium beghinae, id est medium
            genus inter monachas et laicas; filius natu maior, quoniam nec is induci potuit ut
            fieret monachus--</p>
        </sp>
        <sp>
          <speaker>Ma.</speaker>
          <p>Vulpes anus non capitur laqueo. </p>
        </sp>
        <sp>
          <speaker>Ph.</speaker>
          <p>Mox ab exequiis patris properaret Romam, ibique ex relaxatione pontificis factus ante
            legitimam aetatem sacerdos, totum annum singulis diebus sacrificaret in templo Vaticano
            pro anima patris et sacros gradus in Laterano singulo quoque Veneris die genibus
            perreptaret. </p>
        </sp>
        <sp>
          <speaker>Ma.</speaker>
          <p>Suscepit haec libenter? </p>
        </sp>
        <sp>
          <speaker>Ph.</speaker>
          <p>Ne dicam dolo, ut asini solent sarcinas impositas. Filius minor dicaretur S. Francisco,
            filia maior S. Clarae, minor Catarinae Senensi. Hoc tantum potuit obtineri, nam Georgii
            mens erat, quo magis sibi Deum haberet obnoxium, quinque superstites partiri in quinque
            mendicantium ordines. Et acriter quidem adlaboratum est, sed aetas uxoris filiique
            maioris nec minis nec blanditiis cessit. </p>
        </sp>
        <sp>
          <speaker>Ma.</speaker>
          <p>Exhaeredandi genus.</p>
        </sp>
        <sp>
          <speaker>Ph.</speaker>
          <p>Universa haereditas sic erat divisa, ut detractis de solido impendiis funeralibus,
            uncia cederet uxori, cuius dimidia victitaret ipsa, dimidium cederet loco cui se foret
            addictura. Unde si mutato consilio recederet, tota pecunia resideret penes eum gregem.
            Altera uncia decideretur filio, cui tamen statim numeraretur viaticum, et quod satis
            esset emendo diplomati parandoque victui annuo Romae. Qui si mutata sententia recusaret
            initiari sacris ordinibus, illius uncia divideretur inter Franciscanos et Dominicanos.
            Et id ne fiat vereor, adeo videbatur adolescens a sacris abhorrere. Duae unciae cederent
            monasterio quod excepisset filium natu minorem, binae item monasteriis quae excepissent
            puellas, sed hac lege, ut si illi detrectarent eam vitam profiteri, omnis tamen pecunia
            penes illos maneret incolumis. Iam una rursus uncia decideretur Bernardino, tantundem
            Vincentio; dimidium unciae Cartusianis, pro communione bonorum operum omnium, quae toto
            fierent ordine. Uncia et semis quae supererat distribueretur occultis pauperibus, quos
            beneficio dignos iudicassent Bernardinus et Vincentius. </p>
        </sp>
        <sp>
          <speaker>Ma.</speaker>
          <p>Debebas Iureconsultorum more dicere: quos vel quas. </p>
        </sp>
        <sp>
          <speaker>Ph.</speaker>
          <p>His igitur verbis stipulati sunt, recitato testamento: Georgi Balearice, vivus et sanae
            mentis approbas hoc testamentum, quod dudum ex animi tui sententia condidisti? Approbo.
            Et haec est tua suprema et immutabilis voluntas? Est. Meque et hunc Vincentium
            baccalaureum instituis ultimae tuae voluntatis exequtores? Instituo. Iussus est denuo
            subscribere. </p>
        </sp>
        <sp>
          <speaker>Ma.</speaker>
          <p>Qui potuit moriens? </p>
        </sp>
        <sp>
          <speaker>Ph.</speaker>
          <p>Bernardinus rexit aegroti manum. </p>
        </sp>
        <sp>
          <speaker>Ma.</speaker>
          <p>Quid subscripsit? </p>
        </sp>
        <sp>
          <speaker>Ph.</speaker>
          <p>Sanctum Franciscum et sanctum Dominicum iratos habeat qui tentarit hinc aliquid
            immutare. </p>
        </sp>
        <sp>
          <speaker>Ma.</speaker>
          <p>At non metuebant actionem testamenti inofficiosi? </p>
        </sp>
        <sp>
          <speaker>Ph.</speaker>
          <p>Ista actio non habet locum in his quae Deo dicantur neque quisquam libenter cum Deo
            litem suscipit. His peractis, uxor et liberi datis dextris aegroto iurant se servaturos
            quod recepissent. Post haec coeptum est agi de pompa funerali, non sine contentione.
            Tandem haec vincit sententia: ut ex quinque ordinum singulis adessent novem, in honorem
            quinque voluminum Mosis et angelorum in novem choros digestorum. Suam quisque ordo
            crucem praeferret, canerentque funebres naenias. Ad haec praeter cognatos conducerentur
            triginta (tot nummis erat venditus Dominus) daduchi pullati, et honoris gratia
            ploratores duodecim (hic est numerus ordini apostolico sacer) comitarentur; a feretro
            sequeretur equus Georgii pullatus, sic ad genua alligata cervice, ut herum humi
            requirere videretur. Stragula hinc atque hinc ostenderet insignia. Similiter et
            unaquaeque taeda et pulla vestis haberet insignia. Reponeretur autem corpus quidem ipsum
            ad dextram altaris summi in tymbo marmoreo, qui promineret a solo pedes quatuor, ipse in
            summo recumberet, Pario sculptus marmore totus armatus a vertice usque ad calcaneum. Nec
            deesset galeae sua crista (crista erat onocrotali collum); nec clypeus laevo brachio, in
            quo insignia haec erant tria capita apri sylvestris aurea, in planitie argentea; nec
            lateri gladius inaurato capulo; nec baltheus inauratus ac gemmeis distinctus bullis; nec
            pedibus aurea calcaria: erat enim eques auratus; sub pedibus haberet leopardum. Orae
            sepulchri titulum haberent tali viro dignum. Cor autem separatim recondi volebat, in
            sacello divi Francisci. Intestina mandavit parocho, honorifice sepelienda in sacello
            quod est Virgini matri sacrum.</p>
        </sp>
        <sp>
          <speaker>Ma.</speaker>
          <p>Funus nimirum honorificum, sed nimio constans. Venetiae vel cerdoni cuipiam plus
            haberetur honoris minimo impendio. Feretrum elegans dat sodalitas et unum comitantur
            aliquando sexcenti monachorum tunicis palliisve vestiti. </p>
        </sp>
        <sp>
          <speaker>Ph.</speaker>
          <p>Vidimus et nos risimusque istas pauperum ineptas glorias. Incedunt fullones et coriarii
            superne, inferneque cerdones, in medio monachi, chimaeras esse diceres. Nec heic alia
            res erat, si vidisses. Cautum est et illud Georgio, ut Franciscanus et Dominicanus inter
            sese sorte decernerent, utris primus cederet locus in pompa, post hos ceteri quoque
            sortirentur, ne quid hinc oriretur tumultus. Parochus et huius clerici locum tenerent
            infimum, hoc est, primum. Nec enim aliud erant passuri monachi.</p>
        </sp>
        <sp>
          <speaker>Ma.</speaker>
          <p>Non acies tantum, sed et pompas ille callebat ordinare. </p>
        </sp>
        <sp>
          <speaker>Ph.</speaker>
          <p>Cautum est et illud, ut funebre sacrum, quod apud parochum fieret, modulato musicorum
            concentu perageretur honoris gratia. Dum haec aliaque tractantur, inhorruit aegrotus
            deditque signa certissima supremum tempus adesse. Adornatur igitur extremus fabulae
            actus. </p>
        </sp>
        <sp>
          <speaker>Ma.</speaker>
          <p>Nondum finis? </p>
        </sp>
        <sp>
          <speaker>Ph.</speaker>
          <p>Recitatur diploma pontificis, in quo permittebatur criminum omnium abolitio totusque
            purgatorii metus adimebatur. Ad haec iustificabantur omnia illius bona. </p>
        </sp>
        <sp>
          <speaker>Ma.</speaker>
          <p>Rapto parta? </p>
        </sp>
        <sp>
          <speaker>Ph.</speaker>
          <p>Certe iure belli ac more militari. Sed forte aderat Philippus iureconsultus, uxoris
            frater; is in diplomate notavit locum secus positum quam oportuit, et iniecit
            suspicionem falsi. </p>
        </sp>
        <sp>
          <speaker>Ma.</speaker>
          <p>Haudquaquam in tempore. Dissimulandum erat, etiam si quid inesset erroris. Et nihilo
            peius habuisset aegrotus. </p>
        </sp>
        <sp>
          <speaker>Ph.</speaker>
          <p>Assentior. Et aegrotus sic hac re perturbatus est, ut minimum abesset a desperatione.
            Ibi Vincentius fortem virum praebuit, iussit Georgium quieto esse animo, sibi esse
            potestatem corrigendi supplendique, si quid in diplomatibus vel erratum esset vel
            omissum. Quod si te, inquit, fefellerit diploma, ego iam nunc hanc animam pro tua
            suppono anima, ut tua petat coelos, mea dedatur Orco. </p>
        </sp>
        <sp>
          <speaker>Ma.</speaker>
          <p>Accipitne Deus tales animarum permutationes? Et si accipit, num satis cautum videbatur
            Georgio tali pignore? Quid si Vincentii anima vel absque permutatione debebatur inferis?
          </p>
        </sp>
        <sp>
          <speaker>Ph.</speaker>
          <p>Quod gestum est narro. Hoc certe perfecit Vincentius: aegrotus visus est animum
            recipere. Mox recitantur cautiones, quibus Georgio promittebatur societas omnium operum,
            quae fierent per quatuor ordines et quintum Cartusiensium. </p>
        </sp>
        <sp>
          <speaker>Ma.</speaker>
          <p>Ego metuerem, ne deprimerer ad inferos, si tantum sarcinae baiulandum esset. </p>
        </sp>
        <sp>
          <speaker>Ph.</speaker>
          <p>De bonis operibus loquor; ea non aliter gravant animam subvolaturam, quam plumae avem.
          </p>
        </sp>
        <sp>
          <speaker>Ma.</speaker>
          <p>Mala igitur opera sua quibus legant?</p>
        </sp>
        <sp>
          <speaker>Ph.</speaker>
          <p>Militibus Germaniae conductitiis.</p>
        </sp>
        <sp>
          <speaker>Ma.</speaker>
          <p>Quo iure? </p>
        </sp>
        <sp>
          <speaker>Ph.</speaker>
          <p>Iure evangelico: Habenti dabitur. Simulque recitatus est numerus missarum et
            psalteriorum, quae defuncti animam essent comitatura. Erat autem immensus. Post haec
            iterata est confessio dataque benedictio.</p>
        </sp>
        <sp>
          <speaker>Ma.</speaker>
          <p>Ita efflavit animam?</p>
        </sp>
        <sp>
          <speaker>Ph.</speaker>
          <p>Nondum. Strata est humi storea iuncis contexta, sic ut ab initio convoluta cervicalis
            speciem ex sese faceret. </p>
        </sp>
        <sp>
          <speaker>Ma.</speaker>
          <p>Quid nunc futurum est? </p>
        </sp>
        <sp>
          <speaker>Ph.</speaker>
          <p>Eam consperserunt cinere, sed raro. Ibi deposuere corpus aegroti. Instrata est tunica
            Franciscana, sed prius consecrata preculis et aqua lustrali. Cuculla supposita est
            capiti, nam tum indui non poterat, una cum illa suppositum est diploma cum cautionibus.
          </p>
        </sp>
        <sp>
          <speaker>Ma.</speaker>
          <p>Nova mortis species. </p>
        </sp>
        <sp>
          <speaker>Ph.</speaker>
          <p>Atqui confirmant daemoni nullum esse ius in eos qui sic moriuntur. Sic aiunt praeter
            alios mortuum sanctum Martinum et Franciscum. </p>
        </sp>
        <sp>
          <speaker>Ma.</speaker>
          <p>Sed huic morti illorum vita responderat. Obsecro, quid tum postea? </p>
        </sp>
        <sp>
          <speaker>Ph.</speaker>
          <p>Porrecta est aegroto crucis imago et candela cerea. Ad crucem porrectam dixit aegrotus:
            Soleo in bellis tutus esse meo clypeo, nunc hunc clypeum opponam hosti meo; et
            exosculatus admovit humero laevo. Ad ceream vero sacram: Olim, inquit, hasta valui in
            bellis, nunc hanc hastam vibrabo adversus hostem animarum. </p>
        </sp>
        <sp>
          <speaker>Ma.</speaker>
          <p>Satis militariter. </p>
        </sp>
        <sp>
          <speaker>Ph.</speaker>
          <p>Has postremas voces edidit. Nam mox linguam mors occupavit, simulque coepit animam
            agere. Bernardinus a dextris imminebat morienti, Vincentius a sinistris, uterque pulchre
            vocalis. Alter ostendebat imaginem sancti Francisci, alter Dominici. Ceteri sparsi per
            cubiculum demurmurabant psalmos aliquot voce lugubri. Bernardinus magnis
            vociferationibus percellebat aurem dextram, Vincentius sinistram. </p>
        </sp>
        <sp>
          <speaker>Ma.</speaker>
          <p>Quid occlamabant? </p>
        </sp>
        <sp>
          <speaker>Ph.</speaker>
          <p>Huiusmodi ferme Bernardinus: Georgi Balearice, si nunc quoque probas ea quae sunt acta
            inter nos, flecte caput in dextrum. Flexit. Vincentius contra: Ne quid trepides, Georgi;
            habes Franciscum et Dominicum propugnatores. Esto securus. Cogita quantum habeas
            meritorum, quod diploma; denique memineris meam animam pro tua oppignoratam, si quid
            esset periculi; haec si sentis et probas, flecte caput in laeuum. Flexit. Rursus simili
            clamore: Si haec sentis, inquiunt, preme manum meam; tum manum pressit. Ita huc et illuc
            flectendo capite et premendis manibus transactae sunt horae ferme tres. Quum iam
            inciperet oscitare Georgius, ibi Bernardinus erectus pronuntiauit absolutionem, quam
            perficere non potuit, quin Georgius efflasset animam. Haec sub noctis medium; mane
            peracta anatomia. </p>
        </sp>
        <sp>
          <speaker>Ma.</speaker>
          <p>Quid mali repertum est in corpore?</p>
        </sp>
        <sp>
          <speaker>Ph.</speaker>
          <p>Recte mones, nam exciderat. Fragmentum plumbi inhaerebat diaphragmati. </p>
        </sp>
        <sp>
          <speaker>Ma.</speaker>
          <p>Unde id? </p>
        </sp>
        <sp>
          <speaker>Ph.</speaker>
          <p>Uxor narrabat illum quondam ictum sphaerula bombardica. Hinc coniectabant medici plumbi
            liquefacti particulam resedisse in corpore. Mox corpus lacerum utcunque convestitum est
            amictu Franciscano. A prandio sepultura peracta est ea pompa qua decretum erat. </p>
        </sp>
        <sp>
          <speaker>Ma.</speaker>
          <p>Nunquam audivi mortem operosiorem nec funus ambitiosius. Verum istam, opinor, fabulam
            nolis evulgari.</p>
        </sp>
        <sp>
          <speaker>Ph.</speaker>
          <p>Quam ob rem?</p>
        </sp>
        <sp>
          <speaker>Ma.</speaker>
          <p>Ne quid irritentur crabrones. </p>
        </sp>
        <sp>
          <speaker>Ph.</speaker>
          <p>Nihil est periculi. Etenim, si pia sunt quae narro, etiam ipsorum interest haec scire
            populum. Sin minus, quotquot inter illos boni sunt mihi gratias agent, qui haec
            prodiderim, quo pudore correcti quidam desinant similia facere, deinde simplices caveant
            ne in similem pertrahantur errorem. Sunt enim et apud istos cordati vereque pii, qui
            frequenter apud me questi sunt paucorum vel superstitione vel improbitate totum ordinem
            reddi apud bonos invidiosum. </p>
        </sp>
        <sp>
          <speaker>Ma.</speaker>
          <p>Recte tu quidem et fortiter. Sed nunc aveo scire, quomodo decesserit Cornelius. </p>
        </sp>
        <sp>
          <speaker>Ph.</speaker>
          <p>Ut vixit nulli molestus, ita mortuus est. Habebat febrem anniversariam, quae statis
            temporibus singulis annis recurreret. Ea tum sive quia gravabat aetas (nam annum
            excesserat sexagesimum) sive aliis de caussis solito magis urgebat hominem, et visus est
            ipse praesentire diem fatalem imminere. Itaque quatriduo prius quam moreretur, (erat
            Dominicus dies), templum adiit. Confessus est suo parocho, audivit publicam concionem et
            sacrum; a sacro reverenter accepto pignore corporis Dominici, domum se recepit. </p>
        </sp>
        <sp>
          <speaker>Ma.</speaker>
          <p>Non usus est medicis? </p>
        </sp>
        <sp>
          <speaker>Ph.</speaker>
          <p>Unicum duntaxat consuluit, sed non minus bonum virum quam bonum medicum. Ei Iacobo
            Castrutio nomen est. </p>
        </sp>
        <sp>
          <speaker>Ma.</speaker>
          <p>Novi. Nihil illo sincerius. </p>
        </sp>
        <sp>
          <speaker>Ph.</speaker>
          <p>Is respondit suam quidem operam amico non defuturam, sed sibi videri plus esse
            praesidii in Deo quam in medicis. Cornelius hanc vocem non minus alacriter accepit, quam
            si certissimam vitae spem ostendisset. Itaque tametsi semper pro suis facultatibus
            fuisset perbenignus in pauperes, tum quicquid decidi poterat uxoris et liberorum
            necessitati impartiebatur in egenos, non istos ambitiose mendicos et nusquam non obvios,
            sed in probos, qui pro viribus industria laborandi cum paupertate pugnabant. Rogabam
            hominem ut decumberet et sacerdotem ad sese accerseret potius, quam tenue corpusculum
            defatigaret. Respondit hoc sibi semper studio fuisse, ut amicos suos sublevaret potius,
            si posset, quam gravaret officiis, nec se sui dissimilem esse velle in morte. Ne
            decubuit quidem nisi postremum diem et noctis partem, qua reliquit terras. Interim ob
            corpusculi lassitudinem baculo nitebatur aut sedebat in cathedra, raro componebat se
            lectulo, sed vestitus et erecto capite. Hoc tempore aut mandabat aliquid de curandis
            egenis maxime notis ac vicinis, aut legebat e libris sacris, quae provocant hominis erga
            Deum fiduciam quaeque illius in nos caritatem declarant. Si per lassitudinem ipse minus
            poterat, audiebat amicum praelegentem. Frequenter miro affectu hortabatur familiam ad
            mutuum amorem et concordiam adque studium verae pietatis, sollicitosque de morte ipsius
            amantissime consolabatur. Identidem admonebat suos, ne quid aeris alieni praeteriretur
            indissolutum. </p>
        </sp>
        <sp>
          <speaker>Ma.</speaker>
          <p>Non condiderat testamentum? </p>
        </sp>
        <sp>
          <speaker>Ph.</speaker>
          <p>Iam pridem sanus ac valens id curarat. Negabat enim esse testamenta quae fierent ab
            agentibus animam, sed deliramenta potius. </p>
        </sp>
        <sp>
          <speaker>Ma.</speaker>
          <p>Nihil legarat monasteriis aut egenis? </p>
        </sp>
        <sp>
          <speaker>Ph.</speaker>
          <p>Ne teruncium quidem. Ego, inquit, pro mea portione dispensavi facultatulas meas; nunc
            ut earum possessionem aliis trado, ita trado et dispensationem. Et confido meos sanctius
            dispensaturos quam ipse feci. </p>
        </sp>
        <sp>
          <speaker>Ma.</speaker>
          <p>Non accersebat ad sese pios homines, quemadmodum fecit Georgius? </p>
        </sp>
        <sp>
          <speaker>Ph.</speaker>
          <p>Ne unum quidem; praeter familiam et duos intime amicos nullus aderat. </p>
        </sp>
        <sp>
          <speaker>Ma.</speaker>
          <p>Demiror quid senserit. </p>
        </sp>
        <sp>
          <speaker>Ph.</speaker>
          <p>Negabat se morientem pluribus molestum esse velle, quam fuisset nascens. </p>
        </sp>
        <sp>
          <speaker>Ma.</speaker>
          <p>Exspecto finem istius fabulae. </p>
        </sp>
        <sp>
          <speaker>Ph.</speaker>
          <p>Mox audies. Venit dies Iovis. Ille stratum non reliquit, sentiens extremam corpusculi
            lassitudinem. Accitus parochus impartiit extremam unctionem ac rursus porrexit corpus
            Domini, sed citra confessionem. Negabat enim quidquam scrupuli resedisse in animo. Ibi
            parochus agere coepit de sepultura, qua pompa, quove loco sepeliri vellet. Sepeli,
            inquit, me quo modo sepelires infimae sortis Christianum; nec mea refert, ubi seponas
            hoc corpusculum aeque inveniendum in extremo die, ubicunque condideris. Pompam funeris
            nihil moror. Mox iniecta mentio de sonitu campanarum, de tricenariis et anniversariis,
            de diplomate, de communione meritorum emenda. Tum ille: Mi pastor, nihilo peius habebo,
            etiam si nulla sonet campana. Si me vel uno funebri sacro dignaberis, plus satis erit.
            Aut si quid aliud est, quod ob publicam ecclesiae consuetudinem citra scandalum
            infirmorum omitti vix potest, id tuo permitto arbitratui. Nec est animus cuiusquam vel
            preces commercari vel meritis quenquam suis spoliare. Satis meritorum exuberat Christo,
            et confido totius ecclesiae preces ac merita mihi, si modo vivum sum membrum, profutura.
            In duobus diplomatibus mihi tota spes est: alterum est peccatorum meorum, quod princeps
            pastorum dominus Iesus abolevit, affigens illud cruci; alterum, quod ipse suo
            sacrosancto sanguine scripsit et obsignavit, quo nos certos reddidit de salute aeterna,
            si totam fiduciam nostram in ipsum transferamus. Absit enim ut instructus meritis ac
            diplomatibus provocem Dominum meum, ut in iudicium veniat cum servo, certus quod in
            conspectu eius non iustificabitur omnis vivens. Ego ab illius iustitia appello ad
            eiusdem misericordiam, quoniam immensa est et ineffabilis. His dictis, abiit parochus.
            Cornelius veluti magna spe salutis concepta, gaudens et alacer iubet sibi quaedam
            recitari a sacris voluminibus, quae confirmant spem resurrectionis et praemia
            immortalitatis, velut illud ex Esaia de morte Ezechiae dilata, una cum cantico; deinde
            cap. 15. epistolae Pauli ad Corinth. prioris; de morte Lazari ex Ioanne, sed praecipue
            historiam Christi passi ex Evangeliis. Quam hic animo devorabat singula, ad quaedam
            suspirans, ad alia compositis manibus gratias agens, ad quaedam hilarescens ac gestiens,
            ad nonnulla preculas quasdam breves eiaculans. A prandio quum paululum temporis
            obdormisset, iubet recitari caput ex Evangelio Ioannis duodecimum usque ad historiae
            finem. Heic dixisses hominem plane transfigurari afflarique novo spiritu. Iam dies
            vergebat ad vesperam. Accersit uxorem ac liberos, ibi erecto quantum licuit corpusculo,
            sic affatus est suos: Carissima coniunx, quos Deus ante coniunxerat, idem nunc separat,
            sed corporibus dumtaxat, idque ad breve tempus. Curam, caritatem, pietatem quam antehac
            partiri soles in me et dulcissima pignora, totam in istos transfer. Ne putaris te ullis
            modis posse magis demereri vel Deum vel me, quam si istos quos Deus dedit nobis coniugii
            fructum, sic educes, foveas et instituas, ut Christo digni habeantur. In hos igitur
            conduplica pietatem tuam et meam portionem in te translatam existima. Id si feceris ut
            facturam confido, non erit cur videantur orphani. Quod si repetas matrimonium... Ad hanc
            vocem uxor erupit in fletum, coepitque deierare se nunquam de repetendis nuptiis
            cogitaturam. Heic Cornelius: Soror in Christo mihi charissima, si Dominus Iesus largiri
            dignabitur tibi propositum istud ac robur spiritus, ne desis dono coelesti. Erit enim
            hoc tibi pariter ac liberis commodius. Sin alio vocabit carnis infirmitas, scito quod
            mors mea te liberat a iure coniugii, sed non liberat a fide, quam meo tuoque nomine
            debes curandis communibus liberis. Quod ad matrimonium attinet, utere libertate, quam
            tibi permisit Dominus. Tantum hoc te rogo moneoque, ut virum tibi deligas iis moribus,
            tuque te illi talem praebeas, ut possit vel suapte bonitate ductus vel tua commoditate
            provocatus amare privignos. Proinde cave ne cui voto te obstringas. Serva te liberam Deo
            et liberis nostris, quos sic institues ad omnem pietatem, ut caveas ne se cuipiam
            addicant instituto, donec per aetatem et rerum usum constiterit, ad quod vitae genus
            sint idonei. Deinde versus ad liberos exhortatus est ad studium pietatis, ad obediendum
            matri, ad mutuam inter ipsos caritatem et concordiam. His peroratis, dedit osculum
            uxori, liberis; facto signo crucis, precatus est bonam mentem et Christi misericordiam.
            Post haec intuens omnes qui aderant: Sub crastinam, inquit, auroram Dominus, qui
            diluculo revixit, pro sua misericordia dignabitur hanc animulam ex huius corpusculi
            sepulchro eque huius mortalitatis tenebris evocare in lucem suam coelestem. Nolo teneram
            aetatem excubiis inanibus fatigari. Ceteri quoque vicissim dormiant. Mihi satis est unum
            adesse vigilem, qui recitet sacram lectionem. Transacta nocte, sub horam quartam,
            cunctis praesentibus iussit recitari psalmum totum, quem Dominus orans recitavit in
            cruce. Eo finito, iussit exhiberi cereum et crucem, et cereum accipiens dixit: Domine
            Iesu, illuminatio mea et salus mea, quem timebo? Crucem exosculatus dixit: Dominus,
            protector vitae meae, a quo trepidabo? Mox manus super pectus in supplicantis gestum
            composuit, et oculis in coelum erectis dixit: Domine Iesu, accipe spiritum meum. Et
            protinus clausit oculos veluti dormiturus, simulque levi flatu emisit spiritum; dixisses
            illum obdormisse, non expirasse. </p>
        </sp>
        <sp>
          <speaker>Ma.</speaker>
          <p>Nunquam audivi mortem minus operosam. </p>
        </sp>
        <sp>
          <speaker>Ph.</speaker>
          <p>Talis fuerat in omni vita. Uterque fuit amicus. Fortasse non aeque diiudico, uter
            decesserit Christianius; tu, qui integer es, rectius dispicies. </p>
        </sp>
        <sp>
          <speaker>Ma.</speaker>
          <p>Ita faciam, sed per otium. </p>
        </sp>
      </div>
      <div
        n="42"
        type="colloquium">
        <head>Echo</head>
        <p>Personae</p>
        <castList>
          <castItem>Iuvenis</castItem>
          <castItem>Echo</castItem>
        </castList>
        <sp>
          <speaker>Iu.</speaker>
          <p>Cupio paucis te consulere, si vacat.</p>
        </sp>
        <sp>
          <speaker>Ec.</speaker>
          <p>Vacat.</p>
        </sp>
        <sp>
          <speaker>Iu.</speaker>
          <p>Et si venio tibi gratus iuvenis.</p>
        </sp>
        <sp>
          <speaker>Ec.</speaker>
          <p>Venis.</p>
        </sp>
        <sp>
          <speaker>Iu.</speaker>
          <p>Sed potesne mihi et de futuris dicere verum, Echo?</p>
        </sp>
        <sp>
          <speaker>Ec.</speaker>
          <p>
            <foreign
              xml:lang="grc">Ἔχω</foreign> &gt;</p>
        </sp>
        <sp>
          <speaker>Iu.</speaker>
          <p>Et Graece nosti? Quid istuc novi?</p>
        </sp>
        <sp>
          <speaker>Ec.</speaker>
          <p>Novi.</p>
        </sp>
        <sp>
          <speaker>Iu.</speaker>
          <p>Qualia tibi videntur Musarum studia?</p>
        </sp>
        <sp>
          <speaker>Ec.</speaker>
          <p>
            <foreign
              xml:lang="grc">Δία</foreign>.</p>
        </sp>
        <sp>
          <speaker>Iu.</speaker>
          <p>Censes igitur terendos auctores, qui conducunt ad bonas literas?</p>
        </sp>
        <sp>
          <speaker>Ec.</speaker>
          <p>Teras.</p>
        </sp>
        <sp>
          <speaker>Iu.</speaker>
          <p>Quam igitur mentem habent isti, qui haec studia linguis traducunt suis?</p>
        </sp>
        <sp>
          <speaker>Ec.</speaker>
          <p>Suis.</p>
        </sp>
        <sp>
          <speaker>Iu.</speaker>
          <p>Sed utinam harum cultores similiter essent et pietatis studiosi!</p>
        </sp>
        <sp>
          <speaker>Ec.</speaker>
          <p>O si!</p>
        </sp>
        <sp>
          <speaker>Iu.</speaker>
          <p>Nunc quorundam improbitas omnes reddit invisos.</p>
        </sp>
        <sp>
          <speaker>Ec.</speaker>
          <p>
            <foreign
              xml:lang="grc">Ἴσως</foreign>.</p>
        </sp>
        <sp>
          <speaker>Iu.</speaker>
          <p>Et multis hominum peccatum confertur in nomen eruditionis.</p>
        </sp>
        <sp>
          <speaker>Ec.</speaker>
          <p>
            <foreign
              xml:lang="grc">Ὄνοις</foreign>.</p>
        </sp>
        <sp>
          <speaker>Iu.</speaker>
          <p>Atqui vulgo videntur non infimi.</p>
        </sp>
        <sp>
          <speaker>Ec.</speaker>
          <p>Fimi.</p>
        </sp>
        <sp>
          <speaker>Iu.</speaker>
          <p>Quid facere censes eos, qui terunt aetatem in sophistico doctrinae genere?</p>
        </sp>
        <sp>
          <speaker>Ec.</speaker>
          <p>Nere.</p>
        </sp>
        <sp>
          <speaker>Iu.</speaker>
          <p>Fortassis telas aranearum?</p>
        </sp>
        <sp>
          <speaker>Ec.</speaker>
          <p>Harum.</p>
        </sp>
        <sp>
          <speaker>Iu.</speaker>
          <p>At Penelopes telas texunt ac retexunt.</p>
        </sp>
        <sp>
          <speaker>Ec.</speaker>
          <p>Texunt.</p>
        </sp>
        <sp>
          <speaker>Iu.</speaker>
          <p>Cui suades, ut me dem vitae instituto?</p>
        </sp>
        <sp>
          <speaker>Ec.</speaker>
          <p>Tuto.</p>
        </sp>
        <sp>
          <speaker>Iu.</speaker>
          <p>Erit auspicatum, si uxorem duxero?</p>
        </sp>
        <sp>
          <speaker>Ec.</speaker>
          <p>Sero.</p>
        </sp>
        <sp>
          <speaker>Iu.</speaker>
          <p>Quid si mihi veniat usu, quod his, qui incidunt in uxores parum pudicas, parumque
            frugiferas?</p>
        </sp>
        <sp>
          <speaker>Ec.</speaker>
          <p>Feras.</p>
        </sp>
        <sp>
          <speaker>Iu.</speaker>
          <p>Atqui cum talibus morte durior est vita.</p>
        </sp>
        <sp>
          <speaker>Ec.</speaker>
          <p>Vita.</p>
        </sp>
        <sp>
          <speaker>Iu.</speaker>
          <p>Siccine in rebus humanis dominari fortunam.</p>
        </sp>
        <sp>
          <speaker>Ec.</speaker>
          <p>Unam.</p>
        </sp>
        <sp>
          <speaker>Iu.</speaker>
          <p>Magis fortassis expedit, ut aliquis prae coniugio monachi institutum eligat.</p>
        </sp>
        <sp>
          <speaker>Ec.</speaker>
          <p>Ligat.</p>
        </sp>
        <sp>
          <speaker>Iu.</speaker>
          <p>Quid superest remedii, ubi quem adstrinxerit iam nodus insolubilis?</p>
        </sp>
        <sp>
          <speaker>Ec.</speaker>
          <p>Bilis.</p>
        </sp>
        <sp>
          <speaker>Iu.</speaker>
          <p>Attamen miserum est homines vivere solos.</p>
        </sp>
        <sp>
          <speaker>Ec.</speaker>
          <p>
            <foreign
              xml:lang="grc">Ὅλως</foreign>.</p>
        </sp>
        <sp>
          <speaker>Iu.</speaker>
          <p>Cuiusmodi censes horum temporum plerosque monachos?</p>
        </sp>
        <sp>
          <speaker>Ec.</speaker>
          <p>
            <foreign
              xml:lang="grc">Ἄχος</foreign>.</p>
        </sp>
        <sp>
          <speaker>Iu.</speaker>
          <p>Quid igitur istos movet, qui suspiciunt illos ut semideos?</p>
        </sp>
        <sp>
          <speaker>Ec.</speaker>
          <p>
            <foreign
              xml:lang="grc">Δέος</foreign>.</p>
        </sp>
        <sp>
          <speaker>Iu.</speaker>
          <p>Quid captant plerique qui ambiunt sacerdotium.</p>
        </sp>
        <sp>
          <speaker>Ec.</speaker>
          <p>Otium.</p>
        </sp>
        <sp>
          <speaker>Iu.</speaker>
          <p>Praeterea nihil habet sacerdos?</p>
        </sp>
        <sp>
          <speaker>Ec.</speaker>
          <p>
            <foreign
              xml:lang="grc">Κέρδος</foreign>.</p>
        </sp>
        <sp>
          <speaker>Iu.</speaker>
          <p>Quid bonae rei contigit illis, qui fiunt episcopi?</p>
        </sp>
        <sp>
          <speaker>Ec.</speaker>
          <p>
            <foreign
              xml:lang="grc">Κόποι</foreign>.</p>
        </sp>
        <sp>
          <speaker>Iu.</speaker>
          <p>At nulli magis vivunt in ocio.</p>
        </sp>
        <sp>
          <speaker>Ec.</speaker>
          <p>Scio.</p>
        </sp>
        <sp>
          <speaker>Iu.</speaker>
          <p>Quae res illos admonere poterit, ut intelligant, quantum sustineant onus?</p>
        </sp>
        <sp>
          <speaker>Ec.</speaker>
          <p>
            <foreign
              xml:lang="grc">Ὁ νοῦς</foreign>.</p>
        </sp>
        <sp>
          <speaker>Iu.</speaker>
          <p>Ergo res praeclara est sacerdotium, si quis se in eo gerendo qualem oportet
          praebeat?</p>
        </sp>
        <sp>
          <speaker>Ec.</speaker>
          <p>Beat.</p>
        </sp>
        <sp>
          <speaker>Iu.</speaker>
          <p>Quid fructus erit, si me conferam in aulam eorum, qui praecellunt monarchica
          dignitate.</p>
        </sp>
        <sp>
          <speaker>Ec.</speaker>
          <p>Ate.</p>
        </sp>
        <sp>
          <speaker>Iu.</speaker>
          <p>At non paucos video, qui solent illinc sibi praeclaram felicitatem ariolari.</p>
        </sp>
        <sp>
          <speaker>Ec.</speaker>
          <p>
            <foreign
              xml:lang="grc">Λάροι</foreign>.</p>
        </sp>
        <sp>
          <speaker>Iu.</speaker>
          <p>At interim dum incedunt holosericati, vulgo videntur homines magnifici.</p>
        </sp>
        <sp>
          <speaker>Ec.</speaker>
          <p>Fici.</p>
        </sp>
        <sp>
          <speaker>Iu.</speaker>
          <p>Foris igitur aureos, intus ficulneos homines dicis, si quis inspiciat cominus?</p>
        </sp>
        <sp>
          <speaker>Ec.</speaker>
          <p>Minus.</p>
        </sp>
        <sp>
          <speaker>Iu.</speaker>
          <p>Nihil igitur praeclari sunt, quos pro diis veneramur byssinos?</p>
        </sp>
        <sp>
          <speaker>Ec.</speaker>
          <p>
            <foreign
              xml:lang="grc">Σίνος</foreign>.</p>
        </sp>
        <sp>
          <speaker>Iu.</speaker>
          <p>Nec militare genus magno aestimabis fortasse.</p>
        </sp>
        <sp>
          <speaker>Ec.</speaker>
          <p>Asse.</p>
        </sp>
        <sp>
          <speaker>Iu.</speaker>
          <p>Magnum quiddam pollicentur, qui e sideribus et futura praedicunt Astrologi.</p>
        </sp>
        <sp>
          <speaker>Ec.</speaker>
          <p>
            <foreign
              xml:lang="grc">Λόγοι</foreign>.</p>
        </sp>
        <sp>
          <speaker>Iu.</speaker>
          <p>At strenue laborant Grammatici.</p>
        </sp>
        <sp>
          <speaker>Ec.</speaker>
          <p>
            <foreign
              xml:lang="grc">Εἰκῇ</foreign>.</p>
        </sp>
        <sp>
          <speaker>Iu.</speaker>
          <p>Non placent, opinor, leguleii homines semper famelici.</p>
        </sp>
        <sp>
          <speaker>Ec.</speaker>
          <p>
            <foreign
              xml:lang="grc">Λύκοι</foreign> /.</p>
        </sp>
        <sp>
          <speaker>Iu.</speaker>
          <p>Qualis ero, si fiam opifex.</p>
        </sp>
        <sp>
          <speaker>Ec.</speaker>
          <p>Faex.</p>
        </sp>
        <sp>
          <speaker>Iu.</speaker>
          <p>Itane nihil praeterea adferunt artes boni aut mali?</p>
        </sp>
        <sp>
          <speaker>Ec.</speaker>
          <p>Ali.</p>
        </sp>
        <sp>
          <speaker>Iu.</speaker>
          <p>Fuerone beatus si perseveravero in bonis literis?</p>
        </sp>
        <sp>
          <speaker>Ec.</speaker>
          <p>Eris.</p>
        </sp>
        <sp>
          <speaker>Iu.</speaker>
          <p>Sed quae res dabit ut adsit pietas?</p>
        </sp>
        <sp>
          <speaker>Ec.</speaker>
          <p>Aetas.</p>
        </sp>
        <sp>
          <speaker>Iu.</speaker>
          <p>Decem iam annos aetatem trivi in Cicerone.</p>
        </sp>
        <sp>
          <speaker>Ec.</speaker>
          <p>
            <foreign
              xml:lang="grc">Ὄνε</foreign>.</p>
        </sp>
        <sp>
          <speaker>Iu.</speaker>
          <p>Unde tibi subit me asinum dicere?</p>
        </sp>
        <sp>
          <speaker>Ec.</speaker>
          <p>E re.</p>
        </sp>
        <sp>
          <speaker>Iu.</speaker>
          <p>Fortassis hoc dicis, non sic huic incumbendum ut alios relinquam?</p>
        </sp>
        <sp>
          <speaker>Ec.</speaker>
          <p>Inquam</p>
        </sp>
        <sp>
          <speaker>Iu.</speaker>
          <p>Non placet igitur is, qui se per omnem vitam tantum in hoc torqueat, ut fiat
            Ciceronianus.</p>
        </sp>
        <sp>
          <speaker>Ec.</speaker>
          <p>
            <foreign
              xml:lang="grc">Ἄνους</foreign>.</p>
        </sp>
        <sp>
          <speaker>Iu.</speaker>
          <p>Quid superest natu grandibus, quorum aetas ad haec discenda non est tempestiva?</p>
        </sp>
        <sp>
          <speaker>Ec.</speaker>
          <p>Stiva.</p>
        </sp>
        <sp>
          <speaker>Iu.</speaker>
          <p>Facundior esses, opinor, si longius abessem.</p>
        </sp>
        <sp>
          <speaker>Ec.</speaker>
          <p>Essem.</p>
        </sp>
        <sp>
          <speaker>Iu.</speaker>
          <p>Non me delectant sermones dissyllabi.</p>
        </sp>
        <sp>
          <speaker>Ec.</speaker>
          <p>Abi.</p>
        </sp>
        <sp>
          <speaker>Iu.</speaker>
          <p>Coepi prior; video non posse vitari, quin posterior desinas.</p>
        </sp>
        <sp>
          <speaker>Ec.</speaker>
          <p>Sinas.</p>
        </sp>
        <sp>
          <speaker>Iu.</speaker>
          <p>Iam igitur tibi videor satis instructus ad ea probe gerenda, quae sunt in vita?</p>
        </sp>
        <sp>
          <speaker>Ec.</speaker>
          <p>Ita.</p>
        </sp>
        <sp>
          <speaker>Iu.</speaker>
          <p>Proinde si me voles abire, dicito.</p>
        </sp>
        <sp>
          <speaker>Ec.</speaker>
          <p>Ito.</p>
        </sp>
      </div>
      <div
        n="43"
        type="colloquium">
        <head>
          <foreign
            xml:lang="grc">Πολυδαιτία</foreign>, dispar convivium</head>
        <p>Personae</p>
        <castList>
          <castItem>Spudus</castItem>
          <castItem>Apitius</castItem>
        </castList>
        <sp>
          <speaker>Sp.</speaker>
          <p>Heus heus, Apiti.</p>
        </sp>
        <sp>
          <speaker>Ap.</speaker>
          <p>Non audio.</p>
        </sp>
        <sp>
          <speaker>Sp.</speaker>
          <p>Heus, inquam, Apiti.</p>
        </sp>
        <sp>
          <speaker>Ap.</speaker>
          <p>Quis hic est tam molestus interpellator?</p>
        </sp>
        <sp>
          <speaker>Sp.</speaker>
          <p>Est seriae rei quiddam, quod te volo.</p>
        </sp>
        <sp>
          <speaker>Ap.</speaker>
          <p>At ego ad rem seriam propero.</p>
        </sp>
        <sp>
          <speaker>Sp.</speaker>
          <p>Quonam?</p>
        </sp>
        <sp>
          <speaker>Ap.</speaker>
          <p>Ad coenam.</p>
        </sp>
        <sp>
          <speaker>Sp.</speaker>
          <p>Hac ipsa de re tecum volebam agere.</p>
        </sp>
        <sp>
          <speaker>Ap.</speaker>
          <p>Non vacat nunc actoribus operam dare, ne actum agam.</p>
        </sp>
        <sp>
          <speaker>Sp.</speaker>
          <p>Nihil feceris dispendii; comitabor te quo properas.</p>
        </sp>
        <sp>
          <speaker>Ap.</speaker>
          <p>Age dic, modo tribus verbis.</p>
        </sp>
        <sp>
          <speaker>Sp.</speaker>
          <p>Magno studio molior convivium, in quo nulli displiceam convivarum, placeam omnibus.
            Eius artis quoniam tu principatum tenes, ad te velut ad oraculum confugio.</p>
        </sp>
        <sp>
          <speaker>Ap.</speaker>
          <p>Responsum accipe, et quidem iuxta veterum morem, <foreign
              xml:lang="grc">ἔμμετρον</foreign>: Nulli ut displiceas, nullum invitare memento.</p>
        </sp>
        <sp>
          <speaker>Sp.</speaker>
          <p>Atqui solemne est epulum; multos excipiam oportet.</p>
        </sp>
        <sp>
          <speaker>Ap.</speaker>
          <p>Quo plures invitaris, hoc pluribus displiceas oportet. Quae fuit unquam tam bene vel
            conscripta, vel acta fabula, ut toti placuerit theatro?</p>
        </sp>
        <sp>
          <speaker>Sp.</speaker>
          <p>Sed age, Comi delicium Apiti, subleva me tuo consilio; habebo te posthac numinis
          loco.</p>
        </sp>
        <sp>
          <speaker>Ap.</speaker>
          <p>Sit igitur hoc primum consilium: Ne conare quod fieri non potest.</p>
        </sp>
        <sp>
          <speaker>Sp.</speaker>
          <p>Quidnam?</p>
        </sp>
        <sp>
          <speaker>Ap.</speaker>
          <p>Ut convivator omnibus placeas. Tanta est palatorum varietas.</p>
        </sp>
        <sp>
          <speaker>Sp.</speaker>
          <p>At saltem ut paucioribus displiceam.</p>
        </sp>
        <sp>
          <speaker>Ap.</speaker>
          <p>Voca paucos.</p>
        </sp>
        <sp>
          <speaker>Sp.</speaker>
          <p>Non licet.</p>
        </sp>
        <sp>
          <speaker>Ap.</speaker>
          <p>Voca pares, et ingeniis congruentes.</p>
        </sp>
        <sp>
          <speaker>Sp.</speaker>
          <p>Ne id quidem mihi liberum est. Vitari non potest, quin et multos vocem, et dissimiles,
            denique nec eiusdem linguae neque nationis homines.</p>
        </sp>
        <sp>
          <speaker>Ap.</speaker>
          <p>Nae tu mihi vere convicium narras, non convivium; in quo facile possit talis exoriri
            lusus, qualem Hebraei narrant accidisse in structura Babel, ut petenti frigidum aliquis
            porrigat calidum.</p>
        </sp>
        <sp>
          <speaker>Sp.</speaker>
          <p>Opitulare, te quaeso; gratum experieris ac memorem.</p>
        </sp>
        <sp>
          <speaker>Ap.</speaker>
          <p>Age, quando electio non est tui arbitrii, in re mala dabo bonum consilium. Haud parvi
            refert ad hilaritatem convivii, quo quisque loco sedeat.</p>
        </sp>
        <sp>
          <speaker>Sp.</speaker>
          <p>Verissimum.</p>
        </sp>
        <sp>
          <speaker>Ap.</speaker>
          <p>Ea res ut tibi cedat prospere, fac ut sortibus distribuantur accubitus.</p>
        </sp>
        <sp>
          <speaker>Sp.</speaker>
          <p>Pulchre mones.</p>
        </sp>
        <sp>
          <speaker>Ap.</speaker>
          <p>Deinde ne sic paulatim a summo ad imum procedant patinae, ut sigma literae, vel
            serpentis potius imaginem pingant, aut ultro citroque reciprocent, quemadmodum olim in
            conviviis myrtus tradi solet.</p>
        </sp>
        <sp>
          <speaker>Sp.</speaker>
          <p>Quid igitur?</p>
        </sp>
        <sp>
          <speaker>Ap.</speaker>
          <p>Sed ad singulas convivarum tetradas appone patinas ternas, sic ut quarta media
            promineat, quemadmodum pueri tribus nucibus imponunt quartam; in singulis sit aliud
            atque aliud cibi genus, quo quisque quod libet eligat.</p>
        </sp>
        <sp>
          <speaker>Sp.</speaker>
          <p>Placet. Sed quoties mutabo patinas?</p>
        </sp>
        <sp>
          <speaker>Ap.</speaker>
          <p>Quot partibus constat oratio rhetorica?</p>
        </sp>
        <sp>
          <speaker>Sp.</speaker>
          <p>Quinque, ni fallor.</p>
        </sp>
        <sp>
          <speaker>Ap.</speaker>
          <p>Quot actibus constat fabula?</p>
        </sp>
        <sp>
          <speaker>Sp.</speaker>
          <p>Apud Horatium legi:<emph>Ne sit quinto productior actu</emph>.</p>
        </sp>
        <sp>
          <speaker>Ap.</speaker>
          <p>Toties mutabis patinas, ut prooemium sit iusculentum, conclusio vel epilogus ex variis
            bellariorum generibus conflatus.</p>
        </sp>
        <sp>
          <speaker>Sp.</speaker>
          <p>Quem probas in patinis ordinem?</p>
        </sp>
        <sp>
          <speaker>Ap.</speaker>
          <p>Eundem quem Pyrrhus in acie.</p>
        </sp>
        <sp>
          <speaker>Sp.</speaker>
          <p>Quid ais?</p>
        </sp>
        <sp>
          <speaker>Ap.</speaker>
          <p>Quemadmodum in oratione, ita nec in convivio decet prooemium esse elaboratum. Rursus
            epilogus varietate commendetur potius quam apparatu. In tribus itaque mediis servanda
            Pyrrhi disciplina, ut in utroque cornu sit aliquid eximium, in media acie vulgarior
            apparatus. Hoc pacto fiet, ut nec sordidus videare, nec fastidiosa copia sis
          molestus.</p>
        </sp>
        <sp>
          <speaker>Sp.</speaker>
          <p>Satis expedita de cibis; superest, ut, quomodo bibendum, doceas.</p>
        </sp>
        <sp>
          <speaker>Ap.</speaker>
          <p>Nulli omnium cyathum appones, sed pueris dato negotium, ut ubi percunctati didicerint,
            quo quisque vini genere delectetur, alacriter ad nutum cuique quod volet porrigant. Ea
            ex re duplex erit commodum. Nam et parcius bibetur, et iucundius; non solum ob id, quia
            subinde recens dabitur potus, verum etiam quod nemo bibet nisi sitiens.</p>
        </sp>
        <sp>
          <speaker>Sp.</speaker>
          <p>Optimum profecto consilium. Sed qui fieri poterit, ut hilarescant omnes?</p>
        </sp>
        <sp>
          <speaker>Ap.</speaker>
          <p>Id ut fiat, partim in te situm est.</p>
        </sp>
        <sp>
          <speaker>Sp.</speaker>
          <p>Quinam?</p>
        </sp>
        <sp>
          <speaker>Ap.</speaker>
          <p>Tenes illud:<emph>Ante omnia vultus accessere boni</emph>
          </p>
        </sp>
        <sp>
          <speaker>Sp.</speaker>
          <p>Quorsum istud?</p>
        </sp>
        <sp>
          <speaker>Ap.</speaker>
          <p>Ut convivas comiter excipias, fronteque hilari compelles, sermonem ad cuiusque aetatem,
            affectum, ac mores attemperans.</p>
        </sp>
        <sp>
          <speaker>Sp.</speaker>
          <p>Accedam, ut dicas melius.</p>
        </sp>
        <sp>
          <speaker>Ap.</speaker>
          <p>Nosti linguas.</p>
        </sp>
        <sp>
          <speaker>Sp.</speaker>
          <p>Propemodum omnium.</p>
        </sp>
        <sp>
          <speaker>Ap.</speaker>
          <p>Ut sua quemque lingua subinde appelles, utque convivium fabulis amoenioribus
            hilarescat, varias misce materias de rebus. Quarum quisque libenter meminit, et nullius
            dolore audiuntur.</p>
        </sp>
        <sp>
          <speaker>Sp.</speaker>
          <p>Quas dicis huiusmodi materias?</p>
        </sp>
        <sp>
          <speaker>Ap.</speaker>
          <p>Sunt peculiares ingeniorum differentiae, quas ipse melius perspicies; ego generatim
            attingam aliquot. Senes gaudent ea memorare, quae multorum fugiunt memoriam, admiratores
            temporum in quibus ipsi floruerunt. Matronis dulce est refricari memoriam eius temporis,
            cum a procis ambirentur. Nautae, quique diversas ac longinquas mundi regiones
            inviserunt, libenter ea narrant, quae, quia nemo vidit, mirantur omnes. Est et ante
            actorum malorum, iuxta proverbium, iucunda recordatio, si modo eius sint generis, ut cum
            probro coniuncta non sint, veluti militiae, profectionum, naufragiorumque discrimina.
            Postremo de sua cuique arte grata est confabulatio, deque hisce rebus, quarum usucallet.
            Haec sunt ferme generalia.Peculiares affectus singulatim describi non queant, sed
            exempli caussa: est aliquis laudis appetentior, alius vult haberi doctus, alius gaudet
            videri dives; est hic loquacior, ille pauciloquus; nonnullos reperies tetricos, alios
            contra blandiores. Sunt qui nolint videri senes, cum sint; sunt rursus qui velunt haberi
            grandiores quam sint, affectantes hoc esse mirandi, quod belle portant aetatem; sunt
            foeminae quae sibi de forma placent, sunt aliae putidulae. His cognitis affectibus, haud
            difficile est miscere sermones unicuique gratos, vitatis his, qui moerorem afferunt.</p>
        </sp>
        <sp>
          <speaker>Sp.</speaker>
          <p>Nae tu perpulchre tenes artem convivatoriam!</p>
        </sp>
        <sp>
          <speaker>Ap.</speaker>
          <p>Phy! Si tantundem temporis et operae mihi consumptum esset in utroque Iure, Medicina ac
            Theologia, quantum impensum est huic arti, iam dudum et inter Iureconsultos, Medicos
            acTheologos Doctoris et titulum et lauream tulissem.</p>
        </sp>
        <sp>
          <speaker>Sp.</speaker>
          <p>Credo.</p>
        </sp>
        <sp>
          <speaker>Ap.</speaker>
          <p>Sed heus tu, ne quid erres, heic cavendum est, ne fabulae sint nimium prolixae, aut ne
            exeant in temulentiam. Quemadmodum enim vino nihil iucundius, si modice sumpseris,
            contra nihil molestius, si supra quam sat est sumpseris: ita usu venit in fabulis.</p>
        </sp>
        <sp>
          <speaker>Sp.</speaker>
          <p>Vera praedicas. Sed huic incommodo quodnam ostendis remedium?</p>
        </sp>
        <sp>
          <speaker>Ap.</speaker>
          <p>Ubi senseris suboriri <foreign
              xml:lang="grc">τὴν ἄοινον μέθην</foreign>, per occasionem interseca sermonem, et
            argumentum diversum intersere. Frustra, opinor, te monerem, ne cui suus dolor in
            convivio refricetur, utcunque Plato iudicat, in conviviis quibusdam vitiis esse
            medendum, vino discutiente tristitiam, et offensae memoriam abolente. Verum illud te
            monitum oportuit, ne nimium crebro salutes convivas; tametsi probo, ut interdum
            obambulans, nunc hos, nunc illos comiter appelles: oportet enim convivatorem bonum
            motoriam agere fabulam. Nihil autem incivilius, quam ibi commemorare, quod cibi genus
            sit, qua coctum arte, quanti emptum. Idem de vino dictum puta. Quin extenuandum etiam
            modice quod apponitur. Alioqui nimis diligens extenuatio apparatus, idem agit quod
            ostentatio. Satis est bis aut ad summum ter dixisse,<emph>Boni consulite</emph>.<emph>Si
              parum lautus est apparatus, animus certe lautissimus est</emph>. Interdum sales
            aspergendi sunt, sed qui nihil habeant dentis. Profuerit et illud, subinde sua quemque
            compellare lingua, sed paucis. Dicendum erat initio, quod mihi nunc tandem venit in
            mentem.</p>
        </sp>
        <sp>
          <speaker>Sp.</speaker>
          <p>Quidnam?</p>
        </sp>
        <sp>
          <speaker>Ap.</speaker>
          <p>Si non placet sortito dare locos, cura ut tres ex omnibus eligas natura festivos,
            minimeque mutos, quorum unum collocabis in capite mensae, alterum e regione, tertium in
            medio, qui silentium ac tristitiam ceterorum discutiant. Quodsi perspexeris, convivium
            vel silentio tristius esse, vel clamoribus tumultuosum, aut etiam ad rixas tendere.</p>
        </sp>
        <sp>
          <speaker>Sp.</speaker>
          <p>Hoc crebro fit apud nos: quid tum faciendum?</p>
        </sp>
        <sp>
          <speaker>Ap.</speaker>
          <p>Accipe rem mihi multo usu compertam.</p>
        </sp>
        <sp>
          <speaker>Sp.</speaker>
          <p>Exspecto.</p>
        </sp>
        <sp>
          <speaker>Ap.</speaker>
          <p>Inducito duos mimos, sive <foreign
              xml:lang="grc">γελωτοποιούς</foreign>, qui sine voce ridiculum aliquod argumentum
            gesticulatione repraesentent.</p>
        </sp>
        <sp>
          <speaker>Sp.</speaker>
          <p>Cur sine voce?</p>
        </sp>
        <sp>
          <speaker>Ap.</speaker>
          <p>Ut par sit omnium voluptas, aut nihil loquantur, aut lingua loquantur omnibus aeque
            ignota; gestibus loquentes, omnes pariter intellegent.</p>
        </sp>
        <sp>
          <speaker>Sp.</speaker>
          <p>Quod argumentum mihi narras, non satis intellego.</p>
        </sp>
        <sp>
          <speaker>Ap.</speaker>
          <p>Sunt innumera, puta uxorem decertantem cum marito de principatu, aut simile quippiam e
            media vita. Quo magis erit ridicula saltatio, hoc plus erit omnibus voluptatis. Hos
            oportet esse semifatuos; alioqui qui plane fatui sunt, quaedam interdum effutiunt
            imprudentes, quae laedunt.</p>
        </sp>
        <sp>
          <speaker>Sp.</speaker>
          <p>Ita tibi precor semper propitium Comum, ut mihi dedisti fidele consilium.</p>
        </sp>
        <sp>
          <speaker>Ap.</speaker>
          <p>Addam coronidem, quin potius repetam, quod initio dixeram, ne nimius sis anxius, ut
            placeas omnibus, non heic tantum, sed in omni vita, atque ita fiet, ut citius placeas
            omnibus: optimum enim in vita,<emph>Ne quid nimis</emph>.</p>
        </sp>
      </div>
      <div
        n="44"
        type="colloquium">
        <head>De rebus ac vocabulis</head>
        <p>Personae</p>
        <castList>
          <castItem>Beatus</castItem>
          <castItem>Bonifacius</castItem>
        </castList>
        <sp>
          <speaker>Be.</speaker>
          <p>Salvus sit Bonifacius.</p>
        </sp>
        <sp>
          <speaker>Bo.</speaker>
          <p>Etiam atque etiam salvus sit Beatus. Sed utinam essemus uterque quod dicimur, tu dives,
            ego formosus.</p>
        </sp>
        <sp>
          <speaker>Be.</speaker>
          <p>Itane parum tibi videtur, habere nomen magnificum?</p>
        </sp>
        <sp>
          <speaker>Bo.</speaker>
          <p>Mihi quidem minimi momenti, nisi res adsit.</p>
        </sp>
        <sp>
          <speaker>Be.</speaker>
          <p>At plerique mortales aliter affecti sunt.</p>
        </sp>
        <sp>
          <speaker>Bo.</speaker>
          <p>Fieri potest ut mortales sint isti, homines esse non credo.</p>
        </sp>
        <sp>
          <speaker>Be.</speaker>
          <p>Et homines sunt, o bone, nisi putas, etiam nunc sub humana specie camelos et asinos
            obambulare.</p>
        </sp>
        <sp>
          <speaker>Bo.</speaker>
          <p>Hoc citius crediderim, quam homines esse, qui pluris nomen faciunt, quam rem.</p>
        </sp>
        <sp>
          <speaker>Be.</speaker>
          <p>In certis rerum generibus, fateor, plerique malunt rem, quam nomen, in multis
          contra.</p>
        </sp>
        <sp>
          <speaker>Bo.</speaker>
          <p>Hoc quid fit, non satis assequor.</p>
        </sp>
        <sp>
          <speaker>Be.</speaker>
          <p>Atque penes nos ipsos exemplum est. Tu Bonifacius diceris, et habes quod diceris: sed
            si esset alterutro spoliandus, utrum males habere malam faciem, an pro Bonifacio dici
            Cornelius?</p>
        </sp>
        <sp>
          <speaker>Bo.</speaker>
          <p>Equidem malim vel Thersites dici quam habere prodigiosam faciem: an bonam habeam,
            nescio.</p>
        </sp>
        <sp>
          <speaker>Be.</speaker>
          <p>Item ego si dives essem, et aut res, aut nomen esset deponendum, malim Irus dici quam
            re spoliari.</p>
        </sp>
        <sp>
          <speaker>Bo.</speaker>
          <p>Assentior vera loquenti.</p>
        </sp>
        <sp>
          <speaker>Be.</speaker>
          <p>Idem usu veniet, opinor, in his qui sunt prospera valetudine, aut aliis corporis
            praediti commodis.</p>
        </sp>
        <sp>
          <speaker>Bo.</speaker>
          <p>Probabile est.</p>
        </sp>
        <sp>
          <speaker>Be.</speaker>
          <p>At quam multos videmus, qui mallent nomen eruditi piique viri, quam esse docti
          bonique!</p>
        </sp>
        <sp>
          <speaker>Bo.</speaker>
          <p>Plurimos istiusmodi novi.</p>
        </sp>
        <sp>
          <speaker>Be.</speaker>
          <p>An non apud nos plus habet momenti nomen, quam res?</p>
        </sp>
        <sp>
          <speaker>Bo.</speaker>
          <p>Videtur.</p>
        </sp>
        <sp>
          <speaker>Be.</speaker>
          <p>Iam si quis nobis adesset Dialecticus, qui scite definiret, quid sit Rex, quid
            Episcopus, quid Magistratus, quid Philosophus, fortassis et heic inveniremus qui mallent
            nomen, quam rem.</p>
        </sp>
        <sp>
          <speaker>Bo.</speaker>
          <p>Ita profecto, si Rex est qui legibus et aequitate populi commodum spectat, non suum, si
            Episcopus, qui totus invigilat gregi Dominico, et si Magistratus est, qui ex animo
            consulit Reipublicae, et si Philosophus, qui neglectis fortunae commodis, tantum studet
            bonae menti parandae.</p>
        </sp>
        <sp>
          <speaker>Be.</speaker>
          <p>Heic vides, quantum huius generis exemplorum possum aggerere.</p>
        </sp>
        <sp>
          <speaker>Bo.</speaker>
          <p>Sane plurimum.</p>
        </sp>
        <sp>
          <speaker>Be.</speaker>
          <p>An hos omnes negabis esse homines?</p>
        </sp>
        <sp>
          <speaker>Bo.</speaker>
          <p>Vereor, ne nos ipsi citius nomen hominis amittamus.</p>
        </sp>
        <sp>
          <speaker>Be.</speaker>
          <p>At si homo est animal rationale, quantum abest hoc a ratione, ut in corporis commodis
            verius quam bonis, et in externis, quae fortuna dat simul et eripit, cum libet, rem
            malimus, quam nomen; in verbis animi bonis nomen pluris faciamus, quam rem?</p>
        </sp>
        <sp>
          <speaker>Bo.</speaker>
          <p>Praeposterum mehercule iudicium, si quis attendat.</p>
        </sp>
        <sp>
          <speaker>Be.</speaker>
          <p>Eadem autem est ratio in contrariis.</p>
        </sp>
        <sp>
          <speaker>Bo.</speaker>
          <p>Exspecto quid dicas.</p>
        </sp>
        <sp>
          <speaker>Be.</speaker>
          <p>Idem iudicandum de nominibus rerum fugiendarum, quod dictum est de vocabulis
            expetendarum.</p>
        </sp>
        <sp>
          <speaker>Bo.</speaker>
          <p>Apparet.</p>
        </sp>
        <sp>
          <speaker>Be.</speaker>
          <p>Magis enim horrendum est, esse tyrannum, quam tyranni nomen, et si malus Episcopus,
            iuxta sententiam Evangelicam, fur est et latro, non tam haec nomina sunt nobis
            detestanda, quam ipsa res.</p>
        </sp>
        <sp>
          <speaker>Bo.</speaker>
          <p>Convenit sane.</p>
        </sp>
        <sp>
          <speaker>Be.</speaker>
          <p>Tu de ceteris similiter colligito.</p>
        </sp>
        <sp>
          <speaker>Bo.</speaker>
          <p>Prorsus intelligo.</p>
        </sp>
        <sp>
          <speaker>Be.</speaker>
          <p>Nonne fatui nomen adversantur omnes?</p>
        </sp>
        <sp>
          <speaker>Bo.</speaker>
          <p>Et quidem maxime.</p>
        </sp>
        <sp>
          <speaker>Be.</speaker>
          <p>Nonne fatuus esset, qui aureo piscaretur hamo, qui vitrum anteponeret gemmis, qui
            cariores haberet equos quam uxorem ac liberos?</p>
        </sp>
        <sp>
          <speaker>Bo.</speaker>
          <p>Is esset quovis Coroebo stultior.</p>
        </sp>
        <sp>
          <speaker>Be.</speaker>
          <p>At non tales sunt qui procurrunt in militiam, spe lucri non admodum magni, corpus et
            animum exponentes periculo; qui student congerendis opibus, cum animum habeant omnium
            bonarum rerum egenum; qui vestes et aedes exornant, cum animus neglectus ac squallidus
            iaceat; qui corporis valetudinem anxie tuentur, animam tot capitalibus morbis laborantem
            negligunt; denique qui fugacissimis huius vitae voluptatibus cruciatus merentur
            aeternos?</p>
        </sp>
        <sp>
          <speaker>Bo.</speaker>
          <p>Ipsa ratio fateri cogit, plus quam fatuos esse.</p>
        </sp>
        <sp>
          <speaker>Be.</speaker>
          <p>Atqui his fatuis cum plena sint omnia, vix invenias, qui ferre possit fatui vocabulum,
            cum adeo non abhorreant a re.</p>
        </sp>
        <sp>
          <speaker>Bo.</speaker>
          <p>Sic est profecto.</p>
        </sp>
        <sp>
          <speaker>Be.</speaker>
          <p>Age, scis quam sint apud omnes invisa vocabula mendacis ac furis.</p>
        </sp>
        <sp>
          <speaker>Bo.</speaker>
          <p>Sunt invisissima, nec sine caussa.</p>
        </sp>
        <sp>
          <speaker>Be.</speaker>
          <p>Fateor. Sed ut stuprare coniuges alienas sit furto sceleratius, tamen adulteri
            cognomine quidam etiam gloriantur, ad furti convicium illico stricturi gladium.</p>
        </sp>
        <sp>
          <speaker>Bo.</speaker>
          <p>Ita res habet apud complures.</p>
        </sp>
        <sp>
          <speaker>Be.</speaker>
          <p>Ita cum multi scortis vinoque perditissimi sint, et sint libenter ac palam, tamen ad
            ganeonis nomen offenduntur.</p>
        </sp>
        <sp>
          <speaker>Bo.</speaker>
          <p>Hi nimirum rem sibi gloriae ducunt, cum vocem rei debitam horreant.</p>
        </sp>
        <sp>
          <speaker>Be.</speaker>
          <p>Sed vix aliud nomen auribus nostris videtur intolerabilius, quam mendacis.</p>
        </sp>
        <sp>
          <speaker>Bo.</speaker>
          <p>Novi qui hoc convicium caede sint ulti.</p>
        </sp>
        <sp>
          <speaker>Be.</speaker>
          <p>Sed utinam pariter abominentur rem. Nunquam accidit tibi, ut, qui promiserat se mutuum
            ad certum diem redditurum, falleret?</p>
        </sp>
        <sp>
          <speaker>Bo.</speaker>
          <p>Frequenter; etiam cum id deierasset, neque id semel, sed iterum atque iterum.</p>
        </sp>
        <sp>
          <speaker>Be.</speaker>
          <p>Fortasse non erant solvendo.</p>
        </sp>
        <sp>
          <speaker>Bo.</speaker>
          <p>Imo erant, sed commodius esse ducebant non reddere creditum.</p>
        </sp>
        <sp>
          <speaker>Be.</speaker>
          <p>An hoc non est mentiri?</p>
        </sp>
        <sp>
          <speaker>Bo.</speaker>
          <p>Planissime.</p>
        </sp>
        <sp>
          <speaker>Be.</speaker>
          <p>Auderes istiusmodi creditorem sic compellare:<emph>Cur mihi toties mentiris</emph>?</p>
        </sp>
        <sp>
          <speaker>Bo.</speaker>
          <p>Non, nisi paratus essem ad pugnam.</p>
        </sp>
        <sp>
          <speaker>Be.</speaker>
          <p>An non simili modo quotidie verba dant latomi, fabri aurifices et vestiarii,
            pollicentes ad certum diem, nec tamen praestantes, etiamsi magni referat tua?</p>
        </sp>
        <sp>
          <speaker>Bo.</speaker>
          <p>Mira impudentia! sed adde his advocatos pollicentes operam.</p>
        </sp>
        <sp>
          <speaker>Be.</speaker>
          <p>Potes addere sexcenta nomina: nemo tamen horum laturus sit mendacis vocabulum.</p>
        </sp>
        <sp>
          <speaker>Bo.</speaker>
          <p>Hoc genere mendaciorum plena sunt omnia.</p>
        </sp>
        <sp>
          <speaker>Be.</speaker>
          <p>Itidem furis nomen nemo tolerat, cum a re non perinde omnes abhorreant.</p>
        </sp>
        <sp>
          <speaker>Bo.</speaker>
          <p>Exspecto ut dicas clarius.</p>
        </sp>
        <sp>
          <speaker>Be.</speaker>
          <p>Quid interest inter eum, qui rem tuam tollit e scrinio, et inter eum, qui depositum
            abiurat?</p>
        </sp>
        <sp>
          <speaker>Bo.</speaker>
          <p>Nihil, nisi quod sceleratior est, qui spoliat etiam fidentem.</p>
        </sp>
        <sp>
          <speaker>Be.</speaker>
          <p>At quam pauci sunt, qui depositum reddunt, aut si reddunt, non dant integrum?</p>
        </sp>
        <sp>
          <speaker>Bo.</speaker>
          <p>Opinor esse perpaucos.</p>
        </sp>
        <sp>
          <speaker>Be.</speaker>
          <p>Nemo tamen istorum ferat furis vocabulum, cum rem non horreant.</p>
        </sp>
        <sp>
          <speaker>Bo.</speaker>
          <p>Admodum.</p>
        </sp>
        <sp>
          <speaker>Be.</speaker>
          <p>Iam mihi reputa, quid vulgo fiat tractandis pupillorum bonis, in testamentis ac
            legatis, quantum haereat digitis tractantium?</p>
        </sp>
        <sp>
          <speaker>Bo.</speaker>
          <p>Frequenter totum.</p>
        </sp>
        <sp>
          <speaker>Be.</speaker>
          <p>Furtum amant, vocabulum detestantur.</p>
        </sp>
        <sp>
          <speaker>Bo.</speaker>
          <p>Maxime.</p>
        </sp>
        <sp>
          <speaker>Be.</speaker>
          <p>Quid agant, qui res fisci tractant, qui monetam publicam cudunt deteriorem, qui nunc
            aucta, nunc diminuta nummorum aestimatione, privatorum rem accidunt, fortasse nobis non
            admodum liquet: de his, quae quotidie experimur, loqui fas est. Qui sumit mutuum, aut
            qui conflat aes alienum hoc animo, ut reddat, si liceat, nunquam, quantulum abest a
            fure?</p>
        </sp>
        <sp>
          <speaker>Bo.</speaker>
          <p>Cautior fortasse dici potest, melior nequaquam.</p>
        </sp>
        <sp>
          <speaker>Be.</speaker>
          <p>At horum cum ingens ubique sit numerus, nemo tamen tolerat furis nomen.</p>
        </sp>
        <sp>
          <speaker>Bo.</speaker>
          <p>Animum solus Deus novit: proinde apud homines obaerati vocantur, non fures.</p>
        </sp>
        <sp>
          <speaker>Be.</speaker>
          <p>Quantuli refert, quo nomine dicantur apud homines, modo sint fures apud Deum? certe
            suus cuique notus est animus. Ad haec qui, cum debeat multum, quod obtigit pecuniae
            nequiter prodigit; qui, posteaquam decoxit in una civitate, delusis creditoribus fugit
            in aliam, hospites quaerens, quibus imponat, idque facit crebrius; nonne satis declarat
            quo sit animo?</p>
        </sp>
        <sp>
          <speaker>Bo.</speaker>
          <p>Satis superque. Sed tamen isti solent fucare colore quod faciunt.</p>
        </sp>
        <sp>
          <speaker>Be.</speaker>
          <p>Quonam?</p>
        </sp>
        <sp>
          <speaker>Bo.</speaker>
          <p>Multum multisque debere, praedicant sibi cum magnatibus, atque adeo Regibus, esse
            commune, eoque qui sunt hoc ingenio praediti, fere nobilitatis opinionem affectant.</p>
        </sp>
        <sp>
          <speaker>Be.</speaker>
          <p>In quem usum?</p>
        </sp>
        <sp>
          <speaker>Bo.</speaker>
          <p>Dictu mirum, quantum equiti licere velint.</p>
        </sp>
        <sp>
          <speaker>Be.</speaker>
          <p>Quo iure? quibus legibus?</p>
        </sp>
        <sp>
          <speaker>Bo.</speaker>
          <p>Haud aliis quam quibus praefecti maris vendicant sibi quidquid eiectum est naufragio,
            etiamsi extet dominus; quibus alii suum esse volunt, quidquid apud furem aut praedonem
            deprehenderint.</p>
        </sp>
        <sp>
          <speaker>Be.</speaker>
          <p>Istiusmodi leges possent ipsi fures condere.</p>
        </sp>
        <sp>
          <speaker>Bo.</speaker>
          <p>Et facerent, si queant tueri, et haberent quod excusarent, si bellum indicant prius,
            quam furentur.</p>
        </sp>
        <sp>
          <speaker>Be.</speaker>
          <p>Quis hoc iuris dedit equiti potius, quam pediti?</p>
        </sp>
        <sp>
          <speaker>Bo.</speaker>
          <p>Militiae favor. Sic enim exercentur ad bellum, quo promptiores sint ad spoliandum
            hostem.</p>
        </sp>
        <sp>
          <speaker>Be.</speaker>
          <p>Sic, opinor, Pyrrhus exercebat suos ad bellum.</p>
        </sp>
        <sp>
          <speaker>Bo.</speaker>
          <p>Non, sed Lacedaemonii.</p>
        </sp>
        <sp>
          <speaker>Be.</speaker>
          <p>Abeant in malam crucem cum suo exercitio. Sed unde nomen hoc tantae praerogativae?</p>
        </sp>
        <sp>
          <speaker>Bo.</speaker>
          <p>Quibusdam obvenit a maioribus, alii mercantur aere, quidam adsciscunt.</p>
        </sp>
        <sp>
          <speaker>Be.</speaker>
          <p>An licet adsciscere cuilibet?</p>
        </sp>
        <sp>
          <speaker>Bo.</speaker>
          <p>Licet, si mores respondeant.</p>
        </sp>
        <sp>
          <speaker>Be.</speaker>
          <p>Qui?</p>
        </sp>
        <sp>
          <speaker>Bo.</speaker>
          <p>Si nihil bonae rei gerat, si splendide vestiatur, si incedat annulatus, si gnaviter
            scortetur, si aleam ludat assidue, si certet chartis, si compotationibus ac voluptatibus
            aetatem absumat, si nihil loquatur plebeium, sed arces, pugnas, ac bella mera crepet,
            Thrasonica omnia. Illi sibi permittunt bellum, cui velint, indicere; etiamsi, pedem ubi
            ponant, non habeant.</p>
        </sp>
        <sp>
          <speaker>Be.</speaker>
          <p>Equites mihi narras equuleo dignos.</p>
        </sp>
        <sp>
          <speaker>Bo.</speaker>
          <p>Atqui tales habet non paucos Sicambria.</p>
        </sp>
      </div>
      <div
        n="45"
        type="colloquium">
        <head>Charon</head>
        <p>Personae</p>
        <castList>
          <castItem>Charon</castItem>
          <castItem>Genius Alastor</castItem>
        </castList>
        <sp>
          <speaker>Ch.</speaker>
          <p>Quid ita properas gestiens, Alastor?</p>
        </sp>
        <sp>
          <speaker>Al.</speaker>
          <p>Opportune tu quidem, o Charon. Ad te properabam.</p>
        </sp>
        <sp>
          <speaker>Ch.</speaker>
          <p>Quid novae rei?</p>
        </sp>
        <sp>
          <speaker>Al.</speaker>
          <p>Nuntium fero, tibi Proserpinaeque laetissimum futurum.</p>
        </sp>
        <sp>
          <speaker>Ch.</speaker>
          <p>Effer igitur quod fers, teque exonera.</p>
        </sp>
        <sp>
          <speaker>Al.</speaker>
          <p>Furiae non minus gnaviter quam feliciter gesserunt suum negotium, nullam orbis partem
            non infecerunt malis tartareis, dissidiis, bellis, latrociniis, pestilentiis, adeo ut
            plane iam calvae emissis colubris sint, et exhaustae venenis obambulent, quaerentes
            quidquid usquam est viperarum et aspidum, quando tam glabrae sunt quam ovum, et pilum
            non habent in capite, neque quidquam in pectore succi efficacis. Proinde tu fac, cymbam
            ac remos appares. Mox enim ventura est tanta umbrarum multitudo, ut verear ne non
            sufficias omnibus transmittendis.</p>
        </sp>
        <sp>
          <speaker>Ch.</speaker>
          <p>Ista nos non fugerant.</p>
        </sp>
        <sp>
          <speaker>Al.</speaker>
          <p>Unde rescieras?</p>
        </sp>
        <sp>
          <speaker>Ch.</speaker>
          <p>Ossa pertulerat ante biduum.</p>
        </sp>
        <sp>
          <speaker>Al.</speaker>
          <p>Ut illa dea nihil est velocius! Sed quid tu igitur heic cessas relicta cymba?</p>
        </sp>
        <sp>
          <speaker>Ch.</speaker>
          <p>Ita nimirum res ferebat. Huc profectus sum, ut mihi compararem validam aliquam
            triremem. Nam mea cymba iam vetustate putris ac sutilis non suffecerit huic operi, si
            vera sunt quae narravit Ossa. Quanquam quid opus erat Ossa? Res ipsa compellit. Nam
            naufragium feci.</p>
        </sp>
        <sp>
          <speaker>Al.</speaker>
          <p>Nimirum totus distillas; suspicabar te redire a balneo.</p>
        </sp>
        <sp>
          <speaker>Ch.</speaker>
          <p>Imo enatavi e Stygia palude.</p>
        </sp>
        <sp>
          <speaker>Al.</speaker>
          <p>Umbras ubi reliquisti?</p>
        </sp>
        <sp>
          <speaker>Ch.</speaker>
          <p>Natant cum ranis.</p>
        </sp>
        <sp>
          <speaker>Al.</speaker>
          <p>Sed quid narravit Ossa?</p>
        </sp>
        <sp>
          <speaker>Ch.</speaker>
          <p>Tres orbis Monarchas capitalibus odiis in mutuum exitium ruere, nec ullam orbis
            Christiani partem immunem esse a belli furiis: nam tres illi reliquos omnes pertrahunt
            in belli consortium. Omnes esse talibus animis, ut nemo velit alteri cedere, nec Danum,
            nec Polonum, nec Scotum: nec vero Turcam interim esse in otio, moliri dira: pestilentiam
            ubique saevire, apud Hispanos, apud Britannos, apud Italos, apud Gallos. Ad haec novam
            esse luem ex opinionum varietate natam, quae sic vitiavit omnium animos, ut nulla usquam
            sit sincera amicitia, sed frater fratri diffidat, nec uxori cum marito conveniat. Spes
            est, hinc quoque nascituram olim magnificam hominum perniciem, si res a linguis et
            calamis ad manus pervenerit.</p>
        </sp>
        <sp>
          <speaker>Al.</speaker>
          <p>Haec omnia verissime narravit Ossa. Nam ipse plura vidi hic oculis, assiduus comes et
            adiutor Furiarum, quae nullo tempore magis declararunt se suo dignas nomine.</p>
        </sp>
        <sp>
          <speaker>Ch.</speaker>
          <p>Atqui periculum est, ne quid daemon exoriatur, qui subito adhortetur ad pacem; et sunt
            mortalium animi mutabiles. Nam audio, apud superos esse Polygraphum quendam, qui calamo
            suo non desinit insectari bellum, et ad pacem cohortari.</p>
        </sp>
        <sp>
          <speaker>Al.</speaker>
          <p>Ille iam pridem surdis canit. Olim scripsit pacis profligatae querimoniam; nunc eidem
            exstinctae scripsit epitaphium. Sunt alii contra, qui non minus iuvent rem nostram, quam
            ipsae Furiae.</p>
        </sp>
        <sp>
          <speaker>Ch.</speaker>
          <p>Quinam isti?</p>
        </sp>
        <sp>
          <speaker>Al.</speaker>
          <p>Sunt animalia quaedam pullis et candidis palliis, cinericiis tunicis, variis ornata
            plumiis; haec nunquam recedunt ab aulis principum: instillant in aurem amorem belli,
            hortantur eodem proceres ac plebem: in Evangelicis illis concionibus clamitant, bellum
            esse iustum, sanctum, ac pium. Quoque magis mireris hominum fortem animum, clamitant
            idem apud utramque partem. Apud Gallos concionantur, Deum stare pro Gallis, nec vinci
            posse qui Deum habeat protectorem. Apud Anglos et Hispanos, hoc bellum non a Caesare
            geri, sed a Deo; tantum praebeant se viros fortes: victoriam esse certam. Quod si quis
            interciderit, eum non perire, sed recta subvolare in coelum, sicut erat, armatum.</p>
        </sp>
        <sp>
          <speaker>Ch.</speaker>
          <p>Et habetur istis tanta fides?</p>
        </sp>
        <sp>
          <speaker>Al.</speaker>
          <p>Quid non potest simulata religio? Accedit huc iuventus, rerum imperitia, gloriae sitis,
            ira, animus, ad id quo vocatur, natura propensus. His facile imponitur, nec difficile
            perpellitur plaustrum suapte sponte propendens ad ruinam.</p>
        </sp>
        <sp>
          <speaker>Ch.</speaker>
          <p>Ego istis animalibus lubens aliquid boni fecero.</p>
        </sp>
        <sp>
          <speaker>Al.</speaker>
          <p>Appara lautum convivium. Nihil potes gratius.</p>
        </sp>
        <sp>
          <speaker>Ch.</speaker>
          <p>Ex malvis, lupinis et porris. Nam apud nos non alia est, ut scis, annona.</p>
        </sp>
        <sp>
          <speaker>Al.</speaker>
          <p>Imo ex perdicibus, capis et phasianis, si vis esse gratus convivator.</p>
        </sp>
        <sp>
          <speaker>Ch.</speaker>
          <p>Sed quae res istos movet, ut tantopere promoveant bellum? Aut quid hinc metunt
          commodi?</p>
        </sp>
        <sp>
          <speaker>Al.</speaker>
          <p>Quia plus emolumenti capiunt e morientibus, quam ex vivis. Sunt testamenta, parentalia,
            bullae multaque alia non aspernanda lucra. Denique malunt in castris versari, quam in
            suis alvearibus. Bellum multos gignit episcopos, qui in pace ne teruncii quidem
          fiebant.</p>
        </sp>
        <sp>
          <speaker>Ch.</speaker>
          <p>Sapiunt.</p>
        </sp>
        <sp>
          <speaker>Al.</speaker>
          <p>Sed quid opus est triremi?</p>
        </sp>
        <sp>
          <speaker>Ch.</speaker>
          <p>Nihil, si velim in media palude rursus naufragium facere.</p>
        </sp>
        <sp>
          <speaker>Al.</speaker>
          <p>Ob multitudinem?</p>
        </sp>
        <sp>
          <speaker>Ch.</speaker>
          <p>Scilicet.</p>
        </sp>
        <sp>
          <speaker>Al.</speaker>
          <p>Atqui umbras vehis, non corpora. Quantulum autem ponderis habent umbrae?</p>
        </sp>
        <sp>
          <speaker>Ch.</speaker>
          <p>Sint tipulae, tamen tipularum tanta vis esse potest, ut onerent cymbam. Tum scis, et
            cymbam umbratilem esse.</p>
        </sp>
        <sp>
          <speaker>Al.</speaker>
          <p>At ego memini videre me, cum esset ingens turba, nec cymba caperet omnes, a clavo tuo
            tria millia umbrarum pendere nonnunquam, nec tu pondus ullum sentiebas.</p>
        </sp>
        <sp>
          <speaker>Ch.</speaker>
          <p>Fateor, tales esse animas, quae paulatim demigrarunt e corpore phthisi aut hectica
            tenuato. Ceterum quae subito revelluntur e crasso corpore, multum corporeae molis secum
            ferunt. Tales autem mittit apoplexia, synanche, pestilentia, sed praecipue bellum.</p>
        </sp>
        <sp>
          <speaker>Al.</speaker>
          <p>Non opinor Gallos aut Hispanos adferre multum ponderis.</p>
        </sp>
        <sp>
          <speaker>Ch.</speaker>
          <p>Multo minus quam ceteri; quanquam et horum animae non omnino veniunt plumeae. Ceterum e
            Britannis, e Germanis belle pastis, veniunt aliquoties tales, ut nuper periclitatus sim
            decem duntaxat vehens, et nisi iacturam fecissem, perieram una cum cymba, vectoribus et
            naulo.</p>
        </sp>
        <sp>
          <speaker>Al.</speaker>
          <p>Ingens discrimen.</p>
        </sp>
        <sp>
          <speaker>Ch.</speaker>
          <p>Quid interea censes fieri, cum accedunt crassi satrapae, thrasones et
            polymachaeroplacidae.</p>
        </sp>
        <sp>
          <speaker>Al.</speaker>
          <p>Ex his qui pereunt in iusto bello, nullos arbitror ad te venire. Nam aiunt eos recta
            subvolare in coelum.</p>
        </sp>
        <sp>
          <speaker>Ch.</speaker>
          <p>Quo subvolent, nescio: unum illud scio, quoties bellum est, tot ad me veniunt saucii
            lacerique, ut demirer, ullum superesse apud superos. Nec solum veniunt onustae crapula
            et abdomine, verum etiam bullis et sacerdotiis, aliisque rebus plurimis.</p>
        </sp>
        <sp>
          <speaker>Al.</speaker>
          <p>At ista non deferunt secum, sed nudae veniunt ad te.</p>
        </sp>
        <sp>
          <speaker>Ch.</speaker>
          <p>Verum; sed quae recentes veniunt, somnia talium rerum secum adferunt.</p>
        </sp>
        <sp>
          <speaker>Al.</speaker>
          <p>Itane gravant somnia?</p>
        </sp>
        <sp>
          <speaker>Ch.</speaker>
          <p>Gravant cymbam meam; quid dixi gravant? iam demerserunt. Postremo tot obolos putas
            nihil habere sarcinae?</p>
        </sp>
        <sp>
          <speaker>Al.</speaker>
          <p>Equidem arbitror, si ferant aereos.</p>
        </sp>
        <sp>
          <speaker>Ch.</speaker>
          <p>Proinde certum est mihi, prospicere de navi, quae sufficiat oneri.</p>
        </sp>
        <sp>
          <speaker>Al.</speaker>
          <p>O te felicem!</p>
        </sp>
        <sp>
          <speaker>Ch.</speaker>
          <p>Quid ita?</p>
        </sp>
        <sp>
          <speaker>Al.</speaker>
          <p>Quia propediem ditesces.</p>
        </sp>
        <sp>
          <speaker>Ch.</speaker>
          <p>Ob multitudinem umbrarum?</p>
        </sp>
        <sp>
          <speaker>Al.</speaker>
          <p>Nae.</p>
        </sp>
        <sp>
          <speaker>Ch.</speaker>
          <p>Si quidem suas opes secum adferant. Nunc qui in cymba deplorant, se apud superos
            reliquisse regna, praesulatus, abbatias, auri talenta innumera, ad me nihil adferunt
            praeter obolum. Itaque quod iam annis ter mille mihi corrasum est, id totum est
            effundendum in unam triremem.</p>
        </sp>
        <sp>
          <speaker>Al.</speaker>
          <p>Sumptum faciat oportet, qui quaerit lucrum.</p>
        </sp>
        <sp>
          <speaker>Ch.</speaker>
          <p>Atqui mortales, ut audio, felicius negotiantur, qui favente Mercurio ditescunt intra
            triennium.</p>
        </sp>
        <sp>
          <speaker>Al.</speaker>
          <p>Sed iidem decoquunt nonnunquam. Tuum lucrum minus, sed certius.</p>
        </sp>
        <sp>
          <speaker>Ch.</speaker>
          <p>Nescio quam certum: si quis Deus nunc exoriatur, qui res principum componat, sors haec
            tota mihi perierit.</p>
        </sp>
        <sp>
          <speaker>Al.</speaker>
          <p>Ista quidem de re iubeo, ut me sponsore in utramque aurem dormias. Intra decennium
            totum nihil est, quod pacem metuas. Unus Romanus pontifex sedulo quidem hortatur ad
            concordiam; sed laterem lavat. Murmurant et civitates taedio malorum: conferunt susurros
            populi nescio qui, dictitantes iniquum ut ob privatas iras aut ambitionem duorum triumve
            res humanae sursum deorsum misceantur: sed vincent, mihi crede, quamlibet recta
            consilia, Furiae. Ceterum quid opus erat hac gratia petere superos? An apud nos non sunt
            fabri? Certe Vulcanum habemus.</p>
        </sp>
        <sp>
          <speaker>Ch.</speaker>
          <p>Pulchre, si quaeram navim aeream.</p>
        </sp>
        <sp>
          <speaker>Al.</speaker>
          <p>Minimo accersetur aliquis.</p>
        </sp>
        <sp>
          <speaker>Ch.</speaker>
          <p>Ita est, sed deficit nos materia.</p>
        </sp>
        <sp>
          <speaker>Al.</speaker>
          <p>Quid audio? Nihil illic silvarum?</p>
        </sp>
        <sp>
          <speaker>Ch.</speaker>
          <p>Etiam nemora, quae fuerant in campis Elysiis, absumpta sunt.</p>
        </sp>
        <sp>
          <speaker>Al.</speaker>
          <p>In quem tandem usum?</p>
        </sp>
        <sp>
          <speaker>Ch.</speaker>
          <p>Exurendis ereticorum umbris; adeo ut nuper coacti simus e terrae visceribus carbones
            effodere.</p>
        </sp>
        <sp>
          <speaker>Al.</speaker>
          <p>Quid? an istae umbrae non possunt minore sumptu puniri?</p>
        </sp>
        <sp>
          <speaker>Ch.</speaker>
          <p>Sic visum est Rhadamantho.</p>
        </sp>
        <sp>
          <speaker>Al.</speaker>
          <p>Ubi triremem mercatus eris, unde remiges parabuntur?</p>
        </sp>
        <sp>
          <speaker>Ch.</speaker>
          <p>Meae partes sunt tenere clavum; remigent umbrae, si velint traiicere.</p>
        </sp>
        <sp>
          <speaker>Al.</speaker>
          <p>At sunt quae non didicerunt remum agere.</p>
        </sp>
        <sp>
          <speaker>Ch.</speaker>
          <p>Apud me nullus est eximius, remigant et Monarchae, remigant et Cardinales suam quisque
            vicem, non minus quam plebeii tenues, sive didicerint, sive non didicerint.</p>
        </sp>
        <sp>
          <speaker>Al.</speaker>
          <p>Tu fac dextro Mercurio feliciter mercere triremem; ego non te remorabor amplius. Orco
            laetum adferam nuntium. Sed heus heus, Charon.</p>
        </sp>
        <sp>
          <speaker>Ch.</speaker>
          <p>Quid est?</p>
        </sp>
        <sp>
          <speaker>Al.</speaker>
          <p>Fac matures reditum, ne te mox obruat turba.</p>
        </sp>
        <sp>
          <speaker>Ch.</speaker>
          <p>Imo iam plus quam ducenta millia offendes in ripa, praeter illas, quae natant in
            palude. Properabo tamen quantum licebit. Dic illis, me mox adfuturum.</p>
        </sp>
      </div>
      <div
        n="46"
        type="colloquium">
        <head>Synodus grammaticorum</head>
        <head>Personae</head>
        <castList>
          <castItem>Albinus</castItem>
          <castItem>Bertulphus</castItem>
          <castItem>Canthelus</castItem>
          <castItem>Diphylus</castItem>
          <castItem>Eumenius</castItem>
          <castItem>Fabullus</castItem>
          <castItem>Gaditanus</castItem>
        </castList>
        <sp>
          <speaker>Al.</speaker>
          <p>Estne quisquam in hoc numero qui didicit arithmeticen?</p>
        </sp>
        <sp>
          <speaker>Be.</speaker>
          <p>Cui tandem rei?</p>
        </sp>
        <sp>
          <speaker>Al.</speaker>
          <p>Qui certum doceat quot convenerimus grammatici.</p>
        </sp>
        <sp>
          <speaker>Be.</speaker>
          <p>Isthuc quidem citra calculos vel digiti nostri nobis dicere poterunt. Te pono in
            pollice, me in indice, Canthelum in medio, Diphylum in annulari, Eumenium in minimo.
            Nunc ad laevam transeo, illic in pollice pono Fabullum, in indice Gaditanum. Itaque, ni
            fallor, septem sumus. Sed quorsum attinet isthuc scire?</p>
        </sp>
        <sp>
          <speaker>Al.</speaker>
          <p>Quoniam audio septenarium reddere legitimum concilium.</p>
        </sp>
        <sp>
          <speaker>Be.</speaker>
          <p>Quod concilium mihi narras?</p>
        </sp>
        <sp>
          <speaker>Al.</speaker>
          <p>Est res seria, quae me diu multumque torsit, neque me tantum, verum multos etiam viros
            neutiquam indoctos. Eam proponam in medium, ut huius synodi auctoritate semel finiatur
            quaestio.</p>
        </sp>
        <sp>
          <speaker>Ca.</speaker>
          <p>Eximium quiddam sit oportet, quod tu vel ignores, Albine, vel animum tuum
            perspicacissimum diu multumque torserit. Quare cupimus et ipsi nosse quid istuc sit rei.
            Nam unus omnium nomine respondeo.</p>
        </sp>
        <sp>
          <speaker>Al.</speaker>
          <p>Ergo heic estote omnes, aures simul adhibentes et animos. Plus vident oculi quam
            oculus. Estne quisquam vestrum, qui nobis explanare possit, quid significet haec vox:
            Anticomarita?</p>
        </sp>
        <sp>
          <speaker>Be.</speaker>
          <p>Nihil facilius. Sonat enim betae genus, quam prisci natatilem appelabant, caule
            contorto nodosoque, mire fatua, tetri odoris si contingas; posset cum anagyri
            contendere. </p>
        </sp>
        <sp>
          <speaker>Ca.</speaker>
          <p>Natatilem narras betam, imo cacatilem bestiam. Quis unquam audivit aut legit antehac
            nomen natatilis betae?</p>
        </sp>
        <sp>
          <speaker>Be.</speaker>
          <p>Imo hoc dilucide docet Mammetrectus vulgo corrupte dictus, quum vero nomine dicatur
            Mammothreptos, quasi dicas aviae alumnum.</p>
        </sp>
        <sp>
          <speaker>Al.</speaker>
          <p>Quid istuc est tituli?</p>
        </sp>
        <sp>
          <speaker>Be.</speaker>
          <p>Ut intelligas, in libro nihil inveniri praeter meras delicias; quod mammae, hoc est,
            aviae soleant indulgentius habere nepotes, quam matres liberos suos.</p>
        </sp>
        <sp>
          <speaker>Al.</speaker>
          <p>Plane deliciosum opus mihi narras. Nuper enim quum in hunc codicem incidissem, minimum
            abfuit, quin risu dissilierim.</p>
        </sp>
        <sp>
          <speaker>Ca.</speaker>
          <p>Ubi tu nactus es eum codicem, qui rarissimus inventu est?</p>
        </sp>
        <sp>
          <speaker>Be.</speaker>
          <p>Abbas divi Bavonis, nomine Livinus, a prandio Brugis duxit me in bibliothecam suam
            peculiarem, quam homo senex, cupiens aliquod sui monumentum posteris relinquere, non
            mediocri sumptu parabat. Nullus erat liber, qui non esset manu descriptus, idque in
            membranis, nullus qui non variis picturis ornatus, ac foris bysso auroque tectus. Quin
            et ipsa codicum spatiosa moles nescio quid maiestatis prae se ferebat.</p>
        </sp>
        <sp>
          <speaker>Al.</speaker>
          <p>Quinam erant?</p>
        </sp>
        <sp>
          <speaker>Be.</speaker>
          <p>Oh praeclari omnes, Catholicon, Brachylogus, Ovidius per allegorias expositus, aliique
            innumeri; inter quos et lepidissimum Mammothreptum reperi. Inter eas delicias inveni
            Natatilem Betam.</p>
        </sp>
        <sp>
          <speaker>Al.</speaker>
          <p>Cur vocant natatilem?</p>
        </sp>
        <sp>
          <speaker>Be.</speaker>
          <p>Referam quod legi: penes auctorem fidei periculum esto. Quoniam, inquit, provenit in
            locis humidis putribusque, nec usquam fecilius provenit, quam in coeno aut sterquilinio;
            honos sit auribus.</p>
        </sp>
        <sp>
          <speaker>Al.</speaker>
          <p>Itane graviter olet?</p>
        </sp>
        <sp>
          <speaker>Be.</speaker>
          <p>Sic ut nec oletum ullum peius oleat.</p>
        </sp>
        <sp>
          <speaker>Al.</speaker>
          <p>Estne istius oleris ullus usus?</p>
        </sp>
        <sp>
          <speaker>Be.</speaker>
          <p>Imo in deliciis est.</p>
        </sp>
        <sp>
          <speaker>Al.</speaker>
          <p>Fortasse porcis, aut asinis, aut bubus Cypriis. </p>
        </sp>
        <sp>
          <speaker>Be.</speaker>
          <p>Imo hominibus, et quidem delicatis. Pelinorum gens est, apud quam convivia vicissim in
            longam ducuntur periodum: extremam compotationem vocant sua lingua Resumtam, quasi nos
            dicamus bellaria aut tragemata.</p>
        </sp>
        <sp>
          <speaker>Al.</speaker>
          <p>Quam bella bellaria!</p>
        </sp>
        <sp>
          <speaker>Be.</speaker>
          <p>Eius compotationis haec lex est, ut liberum sit convivatori quidquid volet apponere:
            nefas autem sit convivis quidquam reiicere, sed omnia boni consulere. </p>
        </sp>
        <sp>
          <speaker>Al.</speaker>
          <p>Quid si apponeret cicutam, aut cramben recoctam?</p>
        </sp>
        <sp>
          <speaker>Be.</speaker>
          <p>Quidquid apponitur, devorandum ibi est tacite. Domi tamen licet quod ederint revomere.
            Nam heic fere ponunt natatilem Betam, sive Anticomaritam: nihil enim refert utro nomine
            dixeris; res eadem est. Admiscent aliquid querni corticis, et allii plurimum. Ita
            moretum absolvunt.</p>
        </sp>
        <sp>
          <speaker>Al.</speaker>
          <p>Quis persuasit legem tam barbaram?</p>
        </sp>
        <sp>
          <speaker>Be.</speaker>
          <p>Consuetudo, quovis tyranno potentior.</p>
        </sp>
        <sp>
          <speaker>Al.</speaker>
          <p>Tragicam periodum mihi narras, quae tam inamoenum habeat exitum.</p>
        </sp>
        <sp>
          <speaker>Be.</speaker>
          <p>Dixi meam vicem, nulli praeiudicans, si quis quid habet rectius.</p>
        </sp>
        <sp>
          <speaker>Ca.</speaker>
          <p>At ego comperi priscis fuisse piscem, quem vocant Anticomaritam.</p>
        </sp>
        <sp>
          <speaker>Be.</speaker>
          <p>Dic auctorem.</p>
        </sp>
        <sp>
          <speaker>Ca.</speaker>
          <p>Codicem exhibere possum; nomen auctoris non possum dicere. Scriptus est Gallice, sed
            formulis Hebraicis.</p>
        </sp>
        <sp>
          <speaker>Be.</speaker>
          <p>Quam speciem habet piscis Anticomarita?</p>
        </sp>
        <sp>
          <speaker>Ca.</speaker>
          <p>Cetera nigris squamis est, solus venter albet.</p>
        </sp>
        <sp>
          <speaker>Be.</speaker>
          <p>Palliatum quempiam Cynicum, opinor, nobis ex pisce facies. Qui sapor?</p>
        </sp>
        <sp>
          <speaker>Ca.</speaker>
          <p>Nihil insuavius. Quin pestilens est. Nascitur in putribus lacunis, interdum est in
            cloacis, iners, limosus: solo gustu pituitam gingit gravem, quam vix vomitu leves.
            Frequens est in regione quam Celtithracen appelant. Nam illic in deliciis est, quod
            gustasse carnes detestabilius sit homicidio.</p>
        </sp>
        <sp>
          <speaker>Al.</speaker>
          <p>Infelix regio cum suo Anticomarita.</p>
        </sp>
        <sp>
          <speaker>Ca.</speaker>
          <p>Tantum habeo quod dicam: nemini praeiudicatum velim mea sententia.</p>
        </sp>
        <sp>
          <speaker>Di.</speaker>
          <p>Quid opus est huius vocis enarrationem ex Mammothreptis aut Hebraeis schedis petere,
            quum ipsa dictionis etymologia prae se ferat, Anticomaritas dici puellas parum feliciter
            coniugatas, utpote maritis vetulis? Nec enin novum est, quod scribae <emph>quo</emph>
            verterunt in <emph>co</emph>, quum sint literae cognatae <emph>c,</emph>
            <emph>q,</emph> et <emph>k.</emph>
          </p>
        </sp>
        <sp>
          <speaker>Eu.</speaker>
          <p>Erat aliquid quod dixit Diphylus, si constaret dictionem esse Latinam. Mihi videtur
            esse Graeca, e tribus conflata, ex <foreign
              xml:lang="grc">ἀντί</foreign>, quod est <emph>contra,</emph> et <foreign
              xml:lang="grc">χώμη</foreign>, quod sonat <emph>pagum,</emph> et <foreign
              xml:lang="grc">ὀαρίζεινS</foreign>, quod est <emph>muliebriter garrire;</emph> hinc
            per synaloephen elisa <emph>o,</emph> dictus est Anticomarita, qui rusticana garrulitate
            cunctis obstrepit.</p>
        </sp>
        <sp>
          <speaker>Fa.</speaker>
          <p>Sedulo quidem meus dixit Eumenius. At mihi videtur ex tot dictionibus conflata vox,
            quot habet syllabas. nam <foreign
              xml:lang="grc">ἀν</foreign> sonat <foreign
              xml:lang="grc">ἄνους. τι, τίλλων. κω, κώδια. μα μάλα. ρυ, ῥυπαρά</foreign>. (perperam
            enim scribitur per <foreign
              xml:lang="grc">ι</foreign>) <foreign
              xml:lang="grc">τα, τάλας</foreign>. Ex his conficutur, <emph>amens ac miser, vellens
              pilos putrium tergorum.</emph>
          </p>
        </sp>
        <sp>
          <speaker>Al.</speaker>
          <p>Tali opificio cibus congruit beta natatilis, de qua modo dixit Bertulphus.</p>
        </sp>
        <sp>
          <speaker>Be.</speaker>
          <p>Nimirum anticomarita anticomaritae.</p>
        </sp>
        <sp>
          <speaker>Ga.</speaker>
          <p>Sedulo quidem dixistis omnes; at mihi videtur uxor viro male morigera dici anticomarita
            per syncopen, antidicomarita, quod semper adversetur marito.</p>
        </sp>
        <sp>
          <speaker>Al.</speaker>
          <p>Si recipimus tales tropos, facile ex foria fient fora, et cuniculus fiet cuculus.</p>
        </sp>
        <sp>
          <speaker>Be.</speaker>
          <p>Atqui Albinus, qui consul est in hoc senatu, nondum dixit, quid ipse censeat.</p>
        </sp>
        <sp>
          <speaker>Al.</speaker>
          <p>Ex me quidem quod adferam non habeo; haud tame gravabor in medium adferre quod ab
            hospite meo nuper didici, homine linguacissimo. Saepius variabat in loquendo sermonem,
            quam luscinia cantionem. Is asseverabat, vocem esse Chaldaicam, e tribus compositam.
            Apud illos enim, ut aiebat, <emph>anti</emph> sonat perversum ac cerebrosum:
              <emph>comar,</emph> petram: <emph>ita,</emph> sutoriam.</p>
        </sp>
        <sp>
          <speaker>Be.</speaker>
          <p>Quis unquam petrae tribuit cerebrum?</p>
        </sp>
        <sp>
          <speaker>Al.</speaker>
          <p>Nihil absurdi, si modo mutes genus.</p>
        </sp>
        <sp>
          <speaker>Ca.</speaker>
          <p>Prorsus in hac synodo evenit, quod vulgo dici solet, Quot homines, tot sententiae. Quid
            igitur actum est? sententiae numerari possunt; dividi non possunt, ut pars maior vincat
            minorem.</p>
        </sp>
        <sp>
          <speaker>Al.</speaker>
          <p>Vincat igitur melior deteriorem.</p>
        </sp>
        <sp>
          <speaker>Ca.</speaker>
          <p>Atqui ad hoc ipsum opus esset alia synodo. Nam sua cuique sponsa videtur
          pulcherrima.</p>
        </sp>
        <sp>
          <speaker>Al.</speaker>
          <p>Istuc si verum esset, minus haberemus adulteriorum. Sed habeo consilium expeditum.
            Fabis sortiamur, ex hoc numero cui ius sit, ut ex omnibus suffragiis probet quod
          volet.</p>
        </sp>
        <sp>
          <speaker>Ca.</speaker>
          <p>At isthaec in te cudetur faba. Num vera dixi?</p>
        </sp>
        <sp>
          <speaker>Al.</speaker>
          <p>Mihi prima et postrema magis arridet. </p>
        </sp>
        <sp>
          <speaker>Ca.</speaker>
          <p>Assentimur omnes, ut unus pro omnibus respondeam.</p>
        </sp>
        <sp>
          <speaker>Al.</speaker>
          <p>Age, sit igitur hoc inter ea, de quibus dubitare fas non est.</p>
        </sp>
        <sp>
          <speaker>Ca.</speaker>
          <p>Maxime.</p>
        </sp>
        <sp>
          <speaker>Al.</speaker>
          <p>Si quis dissentiat, quid erit poena?</p>
        </sp>
        <sp>
          <speaker>Ca.</speaker>
          <p>Maiusculis scribetur haereticus in grammatica.</p>
        </sp>
        <sp>
          <speaker>Al.</speaker>
          <p>Adiiciam bonis avibus, quod mihi non negligendum videtur. Id ex medico quodam Syro
            acceptum amicis communicabo.</p>
        </sp>
        <sp>
          <speaker>Be.</speaker>
          <p>Quid istuc?</p>
        </sp>
        <sp>
          <speaker>Al.</speaker>
          <p>Si natatilem betam, gallam e quercu, et sutorium atramentum in mortario contuderis,
            deinde aspersi copri sex unciis miscueris in malagma, praesentaneum esse remedium
            adversus caninam scabiem et porcorum pruriginem.</p>
        </sp>
        <sp>
          <speaker>Be.</speaker>
          <p>Sed heus, Albine, qui nobis omnibus de Anticomarita negotium facessis: in quo tandem
            auctore legitur istuc vocabulum?</p>
        </sp>
        <sp>
          <speaker>Al.</speaker>
          <p>Dicam, sed in auream, et uni.</p>
        </sp>
        <sp>
          <speaker>Be.</speaker>
          <p>Accipiam, sed hac lege, ut ego vicissim unus uni in aurem dicam.</p>
        </sp>
        <sp>
          <speaker>Al.</speaker>
          <p>At repetita henas tandem fit chilias.</p>
        </sp>
        <sp>
          <speaker>Be.</speaker>
          <p>Verum dicis; ubi semel ex henade reddideris dyadem, iam non est tibi in manu sistere
            fluxum dyadis.</p>
        </sp>
        <sp>
          <speaker>Al.</speaker>
          <p>Quod pauci norunt, celari potest; quod multi, nequaquam; trias autem ad multitudinem
            pertinet.</p>
        </sp>
        <sp>
          <speaker>Be.</speaker>
          <p>Probe; qui tres simul haberet uxores, multas habere diceretur; sed qui tres habet pilos
            in capite, aut dentes in ore, multosne an paucos habere diceretur?</p>
        </sp>
        <sp>
          <speaker>Al.</speaker>
          <p>Sophista, admove aurem.</p>
        </sp>
        <sp>
          <speaker>Be.</speaker>
          <p>Quid ego audio? Istuc non minus absurdum est, quam si Graeci civitatem, cui expugnandae
            tot classes ducebant, suo nomine non possent nominare, pro Troia dicentes Sutrium.</p>
        </sp>
        <sp>
          <speaker>Al.</speaker>
          <p>Atqui hic Rabinus est nuper e coelo delapsus, qui nisi praesens numen succurrisset
            rebus humanis, iam dudum quaereremus ubinam essent homines, ubi pietas, ubi philosophia,
            ubi literae. </p>
        </sp>
        <sp>
          <speaker>Be.</speaker>
          <p>Nae iste inter Moriae proceres primas meretur, dignus qui posthac vocetur Archimorita
            cum suis Anticomaritis.</p>
        </sp>
      </div>
      <div
        n="47"
        type="colloquium">
        <head>
          <foreign
            xml:lang="grc">Ἀγαμος γάμος</foreign> sive coniugium impar</head>
        <p>Personae</p>
        <castList>
          <castItem>Petronius</castItem>
          <castItem>Gabriel</castItem>
        </castList>
        <sp>
          <speaker>Pe.</speaker>
          <p>Unde nobis Gabriel tam tetrica fronte? Num ex antro Trophonii?</p>
        </sp>
        <sp>
          <speaker>Ga.</speaker>
          <p>Imo a nuptiis.</p>
        </sp>
        <sp>
          <speaker>Pe.</speaker>
          <p>Nunquam vidi vultum minus nuptialem. Nam qui nuptiis interfuerunt, totos postea sex
            dies solent hilariores amoenioresque videri, senes etiam reiuvenescere ad annos decem.
            Quas igitur tu mihi nuptias narras? Mortis, opinor, cum Marte?</p>
        </sp>
        <sp>
          <speaker>Ga.</speaker>
          <p>Imo iuvenis generosi cum puella sedecim annos nata, in qua nihil desideres, sive formam
            spectes, sive mores, sive genus, sive fortunam. Quid multis? Iove marito digna videri
            poterat.</p>
        </sp>
        <sp>
          <speaker>Pe.</speaker>
          <p>Hui! tam teneram puellam tam vetulo?</p>
        </sp>
        <sp>
          <speaker>Ga.</speaker>
          <p>Reges non senescunt.</p>
        </sp>
        <sp>
          <speaker>Pe.</speaker>
          <p>Unde igitur istaec tristitia? Fortasse sponso invides, qui tibi captatam praedam victor
            praeripuit.</p>
        </sp>
        <sp>
          <speaker>Ga.</speaker>
          <p>Phy! nihil minus.</p>
        </sp>
        <sp>
          <speaker>Pe.</speaker>
          <p>Num tale quid accidit, quale memorant de convivio Lapitharum?</p>
        </sp>
        <sp>
          <speaker>Ga.</speaker>
          <p>Nequaquam.</p>
        </sp>
        <sp>
          <speaker>Pe.</speaker>
          <p>Quid? an defuit Bacchi liquor?</p>
        </sp>
        <sp>
          <speaker>Ga.</speaker>
          <p>Imo supererat.</p>
        </sp>
        <sp>
          <speaker>Pe.</speaker>
          <p>Non aderant tibicines?</p>
        </sp>
        <sp>
          <speaker>Ga.</speaker>
          <p>Et fidicines et lyricines, et tubicines et utricines.</p>
        </sp>
        <sp>
          <speaker>Pe.</speaker>
          <p>Quid igitur? Non aderat Hymenaeus?</p>
        </sp>
        <sp>
          <speaker>Ga.</speaker>
          <p>Frustra tot vocibus ciebatur.</p>
        </sp>
        <sp>
          <speaker>Pe.</speaker>
          <p>Nec Charites?</p>
        </sp>
        <sp>
          <speaker>Ga.</speaker>
          <p>Ne musca quidem Charis. Nec pronuba Iuno, nec aurea Venus, nec Iupiter Gamelius.</p>
        </sp>
        <sp>
          <speaker>Pe.</speaker>
          <p>Nae tu mihi nuptias loqueris prorsus inauspicatas et <foreign
              xml:lang="grc">ἀθέους</foreign>, seu <foreign
              xml:lang="grc">ἄγαμον γάμον</foreign>. </p>
        </sp>
        <sp>
          <speaker>Ga.</speaker>
          <p>Magis dicas, si vidisses.</p>
        </sp>
        <sp>
          <speaker>Pe.</speaker>
          <p>Non igitur saltatum est?</p>
        </sp>
        <sp>
          <speaker>Ga.</speaker>
          <p>Imo misere claudicatum.</p>
        </sp>
        <sp>
          <speaker>Pe.</speaker>
          <p>Nullum ergo numen prosperius istas hilarabat nuptias?</p>
        </sp>
        <sp>
          <speaker>Ga.</speaker>
          <p>Nullum omnino illic aderat, praeter unam Deam, quae Graecis dicitur Psora.</p>
        </sp>
        <sp>
          <speaker>Pe.</speaker>
          <p>Pruriginosas, opinor, nuptias dicis.</p>
        </sp>
        <sp>
          <speaker>Ga.</speaker>
          <p>Imo rubiginosas et purulentas.</p>
        </sp>
        <sp>
          <speaker>Pe.</speaker>
          <p>Sed quid est, mi Gabriel, quod haec commemoratio tibi lachrymas etiam excutit?</p>
        </sp>
        <sp>
          <speaker>Ga.</speaker>
          <p>Haec res, Petroni, vel silici possit extundere lachrymas.</p>
        </sp>
        <sp>
          <speaker>Pe.</speaker>
          <p>Credo, si silex vidisset. Sed obsecro te, quidnam est hoc tantum mali? Ne cela, nec
            meum animum diutius suspendito.</p>
        </sp>
        <sp>
          <speaker>Ga.</speaker>
          <p>Nosti Lampridium Eubulum?</p>
        </sp>
        <sp>
          <speaker>Pe.</speaker>
          <p>Quo non alius in hac urbe vir melior aut beatior.</p>
        </sp>
        <sp>
          <speaker>Ga.</speaker>
          <p>Quid? eius filiam Iphigeniam?</p>
        </sp>
        <sp>
          <speaker>Pe.</speaker>
          <p>Florem huius aetatis nominasti.</p>
        </sp>
        <sp>
          <speaker>Ga.</speaker>
          <p>Sic est. At scis cui nupserit?</p>
        </sp>
        <sp>
          <speaker>Pe.</speaker>
          <p>Sciam, si dixeris.</p>
        </sp>
        <sp>
          <speaker>Ga.</speaker>
          <p>Nupsit Pompilio Blenno.</p>
        </sp>
        <sp>
          <speaker>Pe.</speaker>
          <p>Eine Thrasoni, qui neminem non solet occidere suis gloriosis fabulis?</p>
        </sp>
        <sp>
          <speaker>Ga.</speaker>
          <p>Huic ipsi.</p>
        </sp>
        <sp>
          <speaker>Pe.</speaker>
          <p>At is iam olim celebris est in hac urbe duabus potissimum rebus, mendaciis ac scabie,
            quae nondum suum habet nomen, quum ipsa tam multorum habeat nomina.</p>
        </sp>
        <sp>
          <speaker>Ga.</speaker>
          <p>Superbissima scabies est, quae nec leprae, nec elephantiasi, nec lichenibus, nec
            podagrae, nec mentagrae cedat, si res veniat in certamen.</p>
        </sp>
        <sp>
          <speaker>Pe.</speaker>
          <p>Ita praedicant medicorum filii.</p>
        </sp>
        <sp>
          <speaker>Ga.</speaker>
          <p>Quid ego nunc, Petroni? depingam puellam tibi non incognitam, quanquam plurimum gratiae
            addidit ornatus nativo decori. Mi Petroni, dixisses deam quampiam esse. Nihil illam non
            decebat. Interim prodiit nobis beatus ille sponsus, trunco naso, alteram trahens tibiam,
            sed minus feliciter quam solent Suitseri; manibus scabris, halitu gravi, oculis
            languidis, capite obvincto; sanies et e naribus et ex auribus fluebat. Alii digitos
            habent annulatos, ille etiam in femore gestat annulos.</p>
        </sp>
        <sp>
          <speaker>Pe.</speaker>
          <p>Quid parentibus accidit, ut talem filiam tali portento committerent?</p>
        </sp>
        <sp>
          <speaker>Ga.</speaker>
          <p>Nescio, nisi quod hodie plerisque videtur adempta mens.</p>
        </sp>
        <sp>
          <speaker>Pe.</speaker>
          <p>Fortasse praedives est.</p>
        </sp>
        <sp>
          <speaker>Ga.</speaker>
          <p>Est affatim, sed aere alieno.</p>
        </sp>
        <sp>
          <speaker>Pe.</speaker>
          <p>Si puella veneno sustulisset ambos avos et avias, quod gravius supplicium de illa sumi
            poterat?</p>
        </sp>
        <sp>
          <speaker>Ga.</speaker>
          <p>Si minxisset in patrios cineres, satis poenarum datura fuerat, tali monstro vel osculum
            dare coacta.</p>
        </sp>
        <sp>
          <speaker>Pe.</speaker>
          <p>Accedo.</p>
        </sp>
        <sp>
          <speaker>Ga.</speaker>
          <p>Mihi sane factum hoc crudelius esse videtur, quam si illam nudam obiecissent ursis, aut
            leonibus, aut crocodilis. Nam aut ferae pepercissent tam insigni formae, aut subita mors
            finisset cruciatum.</p>
        </sp>
        <sp>
          <speaker>Pe.</speaker>
          <p>Vera praedicas. Mihi plane videtur hoc factum Mezentio dignum, qui mortua, ut inquit
            Maro, iungebat corpora vivis, componens manibusque manus, atque oribus ora. Quanquam nec
            Mezentius, ni fallor, tam immanis erat, ut tam amabilem puellam cadaveri iungeret; nec
            ullum cadaver est, cui non iungi malis, quam tam putido cadaveri; siquidem hoc ipsum
            quod spirat, merum est venenum; quod loquitur, pestis est; quod contingit, mors est.</p>
        </sp>
        <sp>
          <speaker>Ga.</speaker>
          <p>Iam tu mihi cogita, Petroni, quid voluptatis habitura sint illa suavia, illi complexus,
            illi nocturni lusus ac blanditiae?</p>
        </sp>
        <sp>
          <speaker>Pe.</speaker>
          <p>Theologos nonnunquam audivi loquentes de impari coniugio. Istuc demum optimo iure dici
            potest impar coniugium, quasi gemmam inseras plumbo. Sed interim demiror tenerae
            virginis audaciam. Solent enim tales puellae ad lemuris aut larvae conspectum tantum non
            exanimari; an haec audebit tale cadaver amplecti noctu?</p>
        </sp>
        <sp>
          <speaker>Ga.</speaker>
          <p>Habet puella quod excuset auctoritatem parentum, importunitatem amicorum, aetatis
            simplicitatem. Ego parentum vesaniam satis mirari non possum. Quis enim filiam habet tam
            infelici forma, quam collocare velit homini leproso?</p>
        </sp>
        <sp>
          <speaker>Pe.</speaker>
          <p>Nullus, opinor, si modo vel unciolam habeat sanae mentis. Mihi si lusca esset, eademque
            clauda, nec minus deformis, quam fuit Thersites Homericus, postremo indotata, recusarem
            istiusmodi generum.</p>
        </sp>
        <sp>
          <speaker>Ga.</speaker>
          <p>At haec lues est omni lepra tum tetrior, tum nocentior. Nam citius serpit, et subinde
            recurrit, ac frequenter occidit; quum nonnunquam lepra sinat hominem ad extremam usque
            senectutem vivere.</p>
        </sp>
        <sp>
          <speaker>Pe.</speaker>
          <p>Fortasse latebat parentes sponsi morbus.</p>
        </sp>
        <sp>
          <speaker>Ga.</speaker>
          <p>Imo pulchre noverant.</p>
        </sp>
        <sp>
          <speaker>Pe.</speaker>
          <p>Si tam male volebant filiae, quin potius insutam culeo proiecerunt in Scaldam.</p>
        </sp>
        <sp>
          <speaker>Ga.</speaker>
          <p>Profecto levior fuisset insania.</p>
        </sp>
        <sp>
          <speaker>Pe.</speaker>
          <p>Quae dos commendabat illis sponsum? praecellit arte quapiam?</p>
        </sp>
        <sp>
          <speaker>Ga.</speaker>
          <p>Permultis: strenuus est aleator, potator invictus, scortator improbus, nugandi
            mentiendique artifex maximus, praedator non segnis, decoctor eximius, comessator
            perditus. Quid multis? quum scholae non profiteantur nisi septem artes liberales, hic
            habet plus quam decem illiberales.</p>
        </sp>
        <sp>
          <speaker>Pe.</speaker>
          <p>Aliquid tamen fuerit oportet, quod illum commendarit parentibus.</p>
        </sp>
        <sp>
          <speaker>Ga.</speaker>
          <p>Nihil aliud quam gloriosum equitis nomen.</p>
        </sp>
        <sp>
          <speaker>Pe.</speaker>
          <p>Qualis eques, cui per scabiem vix in sella sedere licet? Sed fortassis habet luculentas
            possessiones.</p>
        </sp>
        <sp>
          <speaker>Ga.</speaker>
          <p>Habuit mediocres; sed ex protervia, quam fecit, nihil superest praeter unam turriculam,
            unde excurrere solet ad praedam, eamque tam belle instructam, ut nolis illic porcos tuos
            ali. Sed interim nunquam non habet arces in ore, et feuda, aliaque magnifica nomina;
            nusquam non affigit sua insignia.</p>
        </sp>
        <sp>
          <speaker>Pe.</speaker>
          <p>Clypeus quod habet symbolum?</p>
        </sp>
        <sp>
          <speaker>Ga.</speaker>
          <p>Tres elephantos aureos in spatio phoeniceo.</p>
        </sp>
        <sp>
          <speaker>Pe.</speaker>
          <p>Scilicet elephas elephanti congruit. Oportet autem hominem esse sanguinarium.</p>
        </sp>
        <sp>
          <speaker>Ga.</speaker>
          <p>Imo vinarium. Nam rubro vino mirum in modum delectatur; sic tibi sanguinolentus
          est.</p>
        </sp>
        <sp>
          <speaker>Pe.</speaker>
          <p>Ad hauriendum igitur utilis est illi proboscis.</p>
        </sp>
        <sp>
          <speaker>Ga.</speaker>
          <p>Maxime.</p>
        </sp>
        <sp>
          <speaker>Pe.</speaker>
          <p>Itaque insignia declarant magnum ac stolidum nebulonem, vini gurgitem. Neque enim ille
            color sanguinis est, sed meri: et aureus elephas indicat, quidquid auri nactus est, vino
            absumi.</p>
        </sp>
        <sp>
          <speaker>Ga.</speaker>
          <p>Sic est.</p>
        </sp>
        <sp>
          <speaker>Pe.</speaker>
          <p>Quid igitur dotis hic Thraso conferet ad sponsam?</p>
        </sp>
        <sp>
          <speaker>Ga.</speaker>
          <p>Quid? maximam.</p>
        </sp>
        <sp>
          <speaker>Pe.</speaker>
          <p>Qui maximam decoctor?</p>
        </sp>
        <sp>
          <speaker>Ga.</speaker>
          <p>Sine me loqui; maximam, inquam, pessimamque scabiem.</p>
        </sp>
        <sp>
          <speaker>Pe.</speaker>
          <p>Emoriar, ni malim filiam meam equo nuptam, quam tali equiti.</p>
        </sp>
        <sp>
          <speaker>Ga.</speaker>
          <p>At ego vel monacho nuptam malim. Imo hoc non est homini nubere, sed hominis cadaveri.
            Hoc spectaculum si vidisses, dic mihi tenuissesne lachrymas?</p>
        </sp>
        <sp>
          <speaker>Pe.</speaker>
          <p>Qui potuissem, qui vix ista sine lachrymis audio? Adeon' parentes ad omnem naturalis
            pietatis affectum obsurduisse, ut filiam unicam, puellam tali forma, tali indole, tam
            amabilibus moribus, tali monstro in servitutem traderent propter mendacem clypeum?</p>
        </sp>
        <sp>
          <speaker>Ga.</speaker>
          <p>Atqui facinus hoc, quo nihil invenias nec immanius nec crudelius nec magis impium,
            hodie magnatum etiam ludus est; quum expediat, eos qui reipublicae tractandae nascuntur,
            esse quam prosperrima valetudine. Corporis enim habitus animi vim afficit. Certe hic
            morbus quidquid est homini cerebri solet exhaurire. Ita fit ut reipublicae praesideant,
            qui nec animo bene valeant nec corpore.</p>
        </sp>
        <sp>
          <speaker>Pe.</speaker>
          <p>Non solum integrae mentis ac prospera valetudine convenit esse, qui reipublicae
            gubernaculis assident, verum etiam forma dignitateque corporis praecellentes. Quanquam
            enim prima principum commendatio sint sapientia et integritas; tamen non nihil refert,
            qua specie corporis sit, qui ceteris imperat. Nam si saevus est, multum invidiae addit
            corporis deformitas: sin probus et pius, gratior est pulchro veniens e corpore
          virtus.</p>
        </sp>
        <sp>
          <speaker>Ga.</speaker>
          <p>Recte.</p>
        </sp>
        <sp>
          <speaker>Pe.</speaker>
          <p>Nonne deplorant earum infelicitatem, quarum coniuges post peractas nuptias in lepram
            aut morbum incidunt comitialem?</p>
        </sp>
        <sp>
          <speaker>Ga.</speaker>
          <p>Merito sane.</p>
        </sp>
        <sp>
          <speaker>Pe.</speaker>
          <p>Quae igitur dementia est, ultro filiam plusquam leproso tradere?</p>
        </sp>
        <sp>
          <speaker>Ga.</speaker>
          <p>Plusquam dementia est. Si satrapes paret tollere catulos, quaeso num ad generosam
            foeminam admittet scabiosum et ignavum canem?</p>
        </sp>
        <sp>
          <speaker>Pe.</speaker>
          <p>Imo magna cura dispiceret, ut undiquaque generosum adiungeret, ne nascantur
          hybridae.</p>
        </sp>
        <sp>
          <speaker>Ga.</speaker>
          <p>Et si dux augere velit equitatum, num ad eximiam equam admitteret morbidum aut
            degenerem?</p>
        </sp>
        <sp>
          <speaker>Pe.</speaker>
          <p>Ne in commune quidem stabulum reciperet morbidum, ne qua serpat malum ad alios.</p>
        </sp>
        <sp>
          <speaker>Ga.</speaker>
          <p>Nec interim referre putant, quem admittant ad filiam, et unde nascantur liberi, non
            tantum in haereditatem omnium facultatum successuri, verum etiam rempublicam
          moderaturi?</p>
        </sp>
        <sp>
          <speaker>Pe.</speaker>
          <p>Ne rusticus quidem quemvis taurum admittit ad iuvencam, nec quemvis equum iungit equae,
            nec quemvis porcum scrophae; quum taurus gignatur aratro, equus rhedae, porcus
          culinae.</p>
        </sp>
        <sp>
          <speaker>Ga.</speaker>
          <p>Vide quam perversa sint hominum iudicia. Si quis plebeius patriciae puellae osculum
            obtrudat, iniuriam putant bello vindicandam.</p>
        </sp>
        <sp>
          <speaker>Pe.</speaker>
          <p>Acerrimo.</p>
        </sp>
        <sp>
          <speaker>Ga.</speaker>
          <p>Et ipsi volentes, scientes, prudentes, id, quo nihil habent carius, dedunt abominando
            portento, et privatim impii in suam gentem et publice in civitatem.</p>
        </sp>
        <sp>
          <speaker>Pe.</speaker>
          <p>Si sponsus subclaudicat alioqui sanus, quam abhorretur a coniugio! hoc tantum malum non
            imputatur in sponsalibus.</p>
        </sp>
        <sp>
          <speaker>Ga.</speaker>
          <p>Si quis filiam elocavit Franciscano, quanta abominatio, quanta deploratio male
            collocatae virginis! at illa veste detracta virum habet membris validis. Ista totam
            aetatem transigit cum semivivo cadavere. Si qua nubit sacerdoti, ludunt in unctum; at
            haec peius uncto nupsit.</p>
        </sp>
        <sp>
          <speaker>Pe.</speaker>
          <p>Vix hoc faciunt hostes puellis bello captis, vix piratae faciunt scelere abductis; et
            hoc faciunt parentes unicae filiae, nec illis datur a magistratu curator?</p>
        </sp>
        <sp>
          <speaker>Ga.</speaker>
          <p>Quomodo medicus succurret phrenetico, si ipsum habeat phrenesis?</p>
        </sp>
        <sp>
          <speaker>Pe.</speaker>
          <p>Atqui mirum est, a principibus, quorum munus est prospicere reipublicae, dumtaxat in
            his quae ad corpus pertinent, quum in hoc genere nihil prius ac potius sit bona
            valetudine, heic nullum excogitari remedium. Tanta pestis bonam orbis partem occupavit,
            et illi interim stertunt, quasi nihil ad rem pertineat.</p>
        </sp>
        <sp>
          <speaker>Ga.</speaker>
          <p>De principibus, Petroni, religiose loquendum est. Sed admove aurem; insusurrabo tria
            verba.</p>
        </sp>
        <sp>
          <speaker>Pe.</speaker>
          <p>O miseriam! utinam falsa praedicares!</p>
        </sp>
        <sp>
          <speaker>Ga.</speaker>
          <p>Quot morborum genera nasci putas ex vinis corruptis ac mille modis infectis?</p>
        </sp>
        <sp>
          <speaker>Pe.</speaker>
          <p>Innumera, si qua medicis fides.</p>
        </sp>
        <sp>
          <speaker>Ga.</speaker>
          <p>Num heic vigilant aediles?</p>
        </sp>
        <sp>
          <speaker>Pe.</speaker>
          <p>Plane vigilant in exigendis vectigalibus.</p>
        </sp>
        <sp>
          <speaker>Ga.</speaker>
          <p>Quae sciens nubit morbido, fortasse digna est suo malo, quod ascivit ipsa sibi:
            quanquam si principatum gererem, utrumque semoverem ab urbano commercio. Ceterum si qua
            nupsisset huic obnoxio lui, qui se sanum mentitus esset, si quis mihi summum pontificium
            deleget, dirimerem hoc coniugium, etiamsi sexcentis tabulis sponsalibus contractum
            esset.</p>
        </sp>
        <sp>
          <speaker>Pe.</speaker>
          <p>Quo colore? Nam coniugium rite contractum ab homine non potest dirimi.</p>
        </sp>
        <sp>
          <speaker>Ga.</speaker>
          <p>Quid? tibi videtur rite contractum, quod dolo malo contractum est? Non valet
            contractus, si puella decepta servo nupsit, quem putabat liberum. Hic cui nupsit, servus
            est miserrimae dominae Psorae; atque hoc infelicior est servitus, quod illa neminem
            manumittit, ut servitutis miseriam aliqua libertatis spes consolari possit.</p>
        </sp>
        <sp>
          <speaker>Pe.</speaker>
          <p>Sane colorem reperisti.</p>
        </sp>
        <sp>
          <speaker>Ga.</speaker>
          <p>Ad haec non est coniugium, nisi inter vivos. Heic mortuo nubitur.</p>
        </sp>
        <sp>
          <speaker>Pe.</speaker>
          <p>Repertus est alter color. Sed sineres, opinor, scabiosas scabiosis nubere, iuxta vetus
            illud adagium, <foreign
              xml:lang="grc">ὅμοιον πρὸς ὅμοιον</foreign>.</p>
        </sp>
        <sp>
          <speaker>Ga.</speaker>
          <p>Si hoc mihi liceret, quod expediret reipublicae, sinerem quidem iungi, sed iunctos
            exurerem.</p>
        </sp>
        <sp>
          <speaker>Pe.</speaker>
          <p>Tum tu quidem Phalaridem ageres, non principem.</p>
        </sp>
        <sp>
          <speaker>Ga.</speaker>
          <p>An tibi Phalaris videtur medicus, qui secat digitos aliquot, aut inurit corporis
            partem, ne totum pereat? Mihi non videtur ista crudelitas, sed misericordia. Quod utinam
            initio nascentis mali fuisset factum! Tum enim paucorum exitio totius orbis saluti
            consuli poterat. Et huius facti reperimus exemplum in Gallorum annalibus.</p>
        </sp>
        <sp>
          <speaker>Pe.</speaker>
          <p>At mitius erat illos castrari ac summoveri.</p>
        </sp>
        <sp>
          <speaker>Ga.</speaker>
          <p>Foeminis porro quid faceres?</p>
        </sp>
        <sp>
          <speaker>Pe.</speaker>
          <p>Adderem fibulas.</p>
        </sp>
        <sp>
          <speaker>Ga.</speaker>
          <p>Ita quidem prospectum esset, ne ex malis corvis nascantur mala ova: sed fatebor hoc
            esse mitius, si tu fatearis illud esse tutius. Nam pruriunt et execti; nec uno modo
            transilit malum, sed osculo, sed colloquio, sed contactu, sed compotatiuncula serpit ad
            alios. Et videmus huic malo fatalem quandam malitiam adiunctam, ut quisquis eo tenetur,
            vel nullo suo commodo gaudeat quam plurimis suam affricare scabiem. Iam submoti possunt
            fugere, possunt vel noctu, vel ignotis imponere: a mortuis vero nihil est periculi.</p>
        </sp>
        <sp>
          <speaker>Pe.</speaker>
          <p>Tutius, fateor; sed haud scio, an conveniat Christianae mansuetudini.</p>
        </sp>
        <sp>
          <speaker>Ga.</speaker>
          <p>Dic age mihi: unde plus periculi, a simplicibus furibus, an ab istis?</p>
        </sp>
        <sp>
          <speaker>Pe.</speaker>
          <p>Fateor, pecuniam multo viliorem bona valetudine.</p>
        </sp>
        <sp>
          <speaker>Ga.</speaker>
          <p>Et tamen hos Christiani suffigimus in crucem; nec appellatur crudelitas, sed iustitia;
            et si rempublicam spectes, pietas est.</p>
        </sp>
        <sp>
          <speaker>Pe.</speaker>
          <p>Verum ibi plectitur qui damnum dedit.</p>
        </sp>
        <sp>
          <speaker>Ga.</speaker>
          <p>Hi scilicet lucrum adferunt! Sed demus hoc malum multis nulla sua culpa contractum,
            quum tamen paucos reperias, quibus eam luem non conciliarit nequitia: iureconsulti
            docent, interdum innoxios recte occidi, si id magnopere intersit reipublicae;
            quemadmodum Graeci post eversam Troiam occiderunt Astyanactem Hectoris filium, ne per
            illum bellum instauraretur. Nec putant impium, post extinctum tyrannum, et liberos
            innoxios trucidari. Quid quod nunquam non bellamus Christiani, neque tamen nescimus in
            bellis maximam malorum partem ad eos redire, qui nihil commeruerunt? Idem usu venit in
            repressalibus, quae vocant. Qui laesit, in tuto est, et spoliatur negotiator, qui ne
            factum quidem audivit, tantum abest ut in culpa fuerit. Quod si talibus remediis utimur
            in rebus non ita magni momenti, quid censes faciendum in re omnium atrocissima?</p>
        </sp>
        <sp>
          <speaker>Pe.</speaker>
          <p>Vincor veris.</p>
        </sp>
        <sp>
          <speaker>Ga.</speaker>
          <p>Tum illud mihi perpende. Apud Italos ut primum scintillare coepit pestilentia,
            occluduntur aedes: qui laboranti inserviunt, submoventur a publico. Hoc quidam appellant
            inhumanitatem, quum summa sit humanitas, siquidem hac vigilantia fit, ut paucis
            funeribus sopiatur malum. At quanta est humanitas, tot millium vitae consuli? Sunt qui
            parum hospitale putant, quod Itali in rumore pestilentiae tempore vespertino hospitem
            portis submovent, coguntque sub dio noctem agere: at pietas est, paucorum incommodo
            maximo reipublicae bono prospicere. Quidam sibi valde fortes videntur et officiosi, quod
            ausint ad quemvis pestilentia laborantem accedere, etiamsi nihil illic habeant negotii.
            At dum reversi domum inficiunt uxores, liberos ac totam familiam, quid ea fortitudine
            stultius, quid officio inofficiosius, ut salutes alienum, tibi carissimos in praesens
            vitae discrimen adducere? Heic tamen quanto minus est periculi a pestilentia, quam ab
            hac scabie? Rarius afflat propinquos, nec fere senes attingit; et quos attigit, aut cito
            liberat, aut restituit sanitati, puriores etiam quam antea fuerant. Haec quid aliud quam
            perpetua mors est, vel, ut verius dicam, sepultura? Obvolvuntur linteis et unguentis
            more cadaverum.</p>
        </sp>
        <sp>
          <speaker>Pe.</speaker>
          <p>Verissima narras. Saltem idem curae dandum erat huic tam exitiali malo, quod datur
            leprosis. Aut si hoc quoque nimium est, nemo barbae sylvam patiatur sibi demeti, aut
            sibi quisque tonsorem praestet.</p>
        </sp>
        <sp>
          <speaker>Ga.</speaker>
          <p>Quid si uterque claudat os?</p>
        </sp>
        <sp>
          <speaker>Pe.</speaker>
          <p>Afflant naribus malum.</p>
        </sp>
        <sp>
          <speaker>Ga.</speaker>
          <p>Est et isti malo remedium.</p>
        </sp>
        <sp>
          <speaker>Pe.</speaker>
          <p>Quodnam?</p>
        </sp>
        <sp>
          <speaker>Ga.</speaker>
          <p>Ut, quod solent Alcumici, addant personam quae per vitreas fenestellas praebeat lumen
            oculis, ori naribusque respirationem, cornu a persona per axillas in tergum
          porrecto.</p>
        </sp>
        <sp>
          <speaker>Pe.</speaker>
          <p>Belle, si nihil metuendum est a contactu digitorum, linteorum, pectinis, et
          forpicis.</p>
        </sp>
        <sp>
          <speaker>Ga.</speaker>
          <p>Optimum igitur, barbam usque ad genua demittere.</p>
        </sp>
        <sp>
          <speaker>Pe.</speaker>
          <p>Ita videtur. Deinde fiat edictum, ne quis idem sit tonsor et chirurgus.</p>
        </sp>
        <sp>
          <speaker>Ga.</speaker>
          <p>Ad famem relegas tonsores.</p>
        </sp>
        <sp>
          <speaker>Pe.</speaker>
          <p>Minuant sumptus, et aliquanto pluris radant.</p>
        </sp>
        <sp>
          <speaker>Ga.</speaker>
          <p>Esto.</p>
        </sp>
        <sp>
          <speaker>Pe.</speaker>
          <p>Tum feratur lex, ne quis cum alio poculum habeat commune.</p>
        </sp>
        <sp>
          <speaker>Ga.</speaker>
          <p>Istam vix recipiat Anglia.</p>
        </sp>
        <sp>
          <speaker>Pe.</speaker>
          <p>Neve duo misceantur eodem lecto praeter uxorem et maritum.</p>
        </sp>
        <sp>
          <speaker>Ga.</speaker>
          <p>Placet.</p>
        </sp>
        <sp>
          <speaker>Pe.</speaker>
          <p>Ad haec in diversoriis ne quis hospes indormiat linteis, in quibus alius indormiit.</p>
        </sp>
        <sp>
          <speaker>Ga.</speaker>
          <p>Quid facies Germanis, qui vix lavant bis in anno?</p>
        </sp>
        <sp>
          <speaker>Pe.</speaker>
          <p>Extimulent lotrices. Praeterea tollatur mos quamvis vetustus salutandi osculo.</p>
        </sp>
        <sp>
          <speaker>Ga.</speaker>
          <p>Etiamne in templis?</p>
        </sp>
        <sp>
          <speaker>Pe.</speaker>
          <p>Tabellae suam quisque opponat manum.</p>
        </sp>
        <sp>
          <speaker>Ga.</speaker>
          <p>Quid de colloquio?</p>
        </sp>
        <sp>
          <speaker>Pe.</speaker>
          <p>Vitetur illud Homericum: <foreign
              xml:lang="grc">Άγχι σχὼν κεφαλήν</foreign>; et vicissim qui auscultat, comprimat
            labra.</p>
        </sp>
        <sp>
          <speaker>Ga.</speaker>
          <p>Vix istis legibus suffecerint duodecim tabulae.</p>
        </sp>
        <sp>
          <speaker>Pe.</speaker>
          <p>Sed quid consulas interim infelici puellae?</p>
        </sp>
        <sp>
          <speaker>Ga.</speaker>
          <p>Quid? nisi ut libenter sit misera, quo sit minus misera; et suavio coniugis opponat
            manum; tum armata cum illo dormiat.</p>
        </sp>
        <sp>
          <speaker>Pe.</speaker>
          <p>Quonam hinc properas?</p>
        </sp>
        <sp>
          <speaker>Ga.</speaker>
          <p>Recta in museum.</p>
        </sp>
        <sp>
          <speaker>Pe.</speaker>
          <p>Quid facturus?</p>
        </sp>
        <sp>
          <speaker>Ga.</speaker>
          <p>Pro epithalamio, quod postulant, scripturus epitaphium.</p>
        </sp>
      </div>
      <div
        n="48"
        type="colloquium">
        <head>Impostura</head>
        <p>Personae</p>
        <castList>
          <castItem>Livinus</castItem>
          <castItem>Philippus</castItem>
        </castList>
        <sp>
          <speaker>Ph.</speaker>
          <p>Salve, Livine.</p>
        </sp>
        <sp>
          <speaker>Li.</speaker>
          <p>Salvebo, si vis ita: sed a me tibi cave. Nam est animus imponere tibi, nisi caves.</p>
        </sp>
        <sp>
          <speaker>Ph.</speaker>
          <p>Non est admodum metuendus hostis, qui periculum denunciat. Sed age, falle si potes.</p>
        </sp>
        <sp>
          <speaker>Li.</speaker>
          <p>Ecce iam fefelli, nec sentis adhuc. Iterum cave.</p>
        </sp>
        <sp>
          <speaker>Ph.</speaker>
          <p>Cum praestigiarum, opinor, artifice mihi res est. Nihil enim sentio imposturae.</p>
        </sp>
        <sp>
          <speaker>Li.</speaker>
          <p>Rursus adverte mentem tuam, ni velis decipi, sicuti falsus es non semel.</p>
        </sp>
        <sp>
          <speaker>Ph.</speaker>
          <p>Heic sum, incipe.</p>
        </sp>
        <sp>
          <speaker>Li.</speaker>
          <p>Iam dudum mihi, quod iubes, peractum est.</p>
        </sp>
        <sp>
          <speaker>Ph.</speaker>
          <p>Quid actum, aut quid peractum? Nihil sentio doli.</p>
        </sp>
        <sp>
          <speaker>Li.</speaker>
          <p>Iam toties admonitus saltem adhibe attentum animum.</p>
        </sp>
        <sp>
          <speaker>Ph.</speaker>
          <p>Novum praestigiarum genus. Ludor, ut ais, neque quidquam artis sentio, cum observem et
            oculos, et manus, et linguam tuam. Sed age, rursus incipe.</p>
        </sp>
        <sp>
          <speaker>Li.</speaker>
          <p>Iterum atque iterum incipio, atque adeo toties facio, neque tu assequeris laqueos.</p>
        </sp>
        <sp>
          <speaker>Ph.</speaker>
          <p>Qua re mihi laqueos tendis?</p>
        </sp>
        <sp>
          <speaker>Li.</speaker>
          <p>Haec tibi, inquam, lingua dolos parat, nec auribus sentis, nec oculis vides. Nunc
            saltem habe attentos oculos et aures.</p>
        </sp>
        <sp>
          <speaker>Ph.</speaker>
          <p>Non possum magis, etiam si de capite ageretur. Sed falle rursum.</p>
        </sp>
        <sp>
          <speaker>Li.</speaker>
          <p>Iterum ecce fefelli, neque deprehendis artem.</p>
        </sp>
        <sp>
          <speaker>Ph.</speaker>
          <p>Enecas. Quaeso dic quodnam est hoc praestigiarum genus?</p>
        </sp>
        <sp>
          <speaker>Li.</speaker>
          <p>Hactenus sum tibi locutus carmine, atque adhuc loquor.</p>
        </sp>
        <sp>
          <speaker>Ph.</speaker>
          <p>Nihil minus sensi quam istuc.</p>
        </sp>
        <sp>
          <speaker>Li.</speaker>
          <p>Primum tibi respondi duobus trimetris iambicis, deinde trochaico tetrametro
            catalectico. Mox meris creticis sum locutus. Post haec Phalaecio hendecasyllabo. Deinde
            meris choriambis. Ad haec meris anapaestis. Rursum tribus Sapphicis. Mox Sotadico.
            Postremo Trochaico tetrametro.</p>
        </sp>
        <sp>
          <speaker>Ph.</speaker>
          <p>Deum immortalem! quidvis suspicabar potius, quam istud. Si vixero, aliquando vicem
            reponam.</p>
        </sp>
        <sp>
          <speaker>Li.</speaker>
          <p>Huc si quid potes.</p>
        </sp>
        <sp>
          <speaker>Ph.</speaker>
          <p>Ecce bis par pari retuli, nec dolum percipis.</p>
        </sp>
        <sp>
          <speaker>Li.</speaker>
          <p>Hui tam cito?</p>
        </sp>
        <sp>
          <speaker>Ph.</speaker>
          <p>Minatus sum tibi iambico tetrametro catalectico; mox addidi creticos quinque.</p>
        </sp>
        <sp>
          <speaker>Li.</speaker>
          <p>Prorsus accidit, ut video, quod dici solet, Cretensis incidit in Cretensem.</p>
        </sp>
        <sp>
          <speaker>Ph.</speaker>
          <p>Sic est; sed illud precor utrique nostrum, ne nobis unquam occurrat impostura
            nocentior.</p>
        </sp>
      </div>
      <div
        n="49"
        type="colloquium">
        <head>Cyclops sive Evangeliophorus</head>
        <p>Personae</p>
        <castList>
          <castItem>Polyphemus</castItem>
          <castItem>Cannius</castItem>
        </castList>
        <sp>
          <speaker>Ca.</speaker>
          <p>Quid hic venatur Polyphemus?</p>
        </sp>
        <sp>
          <speaker>Po.</speaker>
          <p>Quid vener, rogas, sine canibus et venabulo?</p>
        </sp>
        <sp>
          <speaker>Ca.</speaker>
          <p>Forte nympham aliquam hamadryadem.</p>
        </sp>
        <sp>
          <speaker>Po.</speaker>
          <p>Pulchre divinasti. En tibi rete venatorium.</p>
        </sp>
        <sp>
          <speaker>Ca.</speaker>
          <p>Quid ego video? Bacchum in exuvio leonis, Polyphemum cum codice? <foreign
              xml:lang="grc">γαλῇ κροκωτόν</foreign>. </p>
        </sp>
        <sp>
          <speaker>Po.</speaker>
          <p>Non croco tantum pinxi libellum, sed etiam minio lasurioque.</p>
        </sp>
        <sp>
          <speaker>Ca.</speaker>
          <p>Non loquor de croco, sed Graece dixi quiddam. Militaris videtur libellus; nam nodis,
            laminis et circulis aereis armatus est.</p>
        </sp>
        <sp>
          <speaker>Po.</speaker>
          <p>Introspice.</p>
        </sp>
        <sp>
          <speaker>Ca.</speaker>
          <p>Video. Sane perquam bellus est: sed nondum ornasti satis.</p>
        </sp>
        <sp>
          <speaker>Po.</speaker>
          <p>Quid deest?</p>
        </sp>
        <sp>
          <speaker>Ca.</speaker>
          <p>Addere debebas tua insignia.</p>
        </sp>
        <sp>
          <speaker>Po.</speaker>
          <p>Quae?</p>
        </sp>
        <sp>
          <speaker>Ca.</speaker>
          <p>Sileni caput e dolio prospiciens. Sed quid tractat? artem potaticam?</p>
        </sp>
        <sp>
          <speaker>Po.</speaker>
          <p>Vide ne quam imprudens effutias blasphemiam.</p>
        </sp>
        <sp>
          <speaker>Ca.</speaker>
          <p>Quid igitur? estne sacri quippiam?</p>
        </sp>
        <sp>
          <speaker>Po.</speaker>
          <p>Est, quo nihil sacratius, Evangelium.</p>
        </sp>
        <sp>
          <speaker>Ca.</speaker>
          <p>
            <foreign
              xml:lang="grc">Ἠράκλεις</foreign> ! Quid Polyphemo cum Evangelio?</p>
        </sp>
        <sp>
          <speaker>Po.</speaker>
          <p>Quin ita rogas, quid Christiano cum Christo?</p>
        </sp>
        <sp>
          <speaker>Ca.</speaker>
          <p>Nescio, nisi quod te talem magis decet halbardacha. Nam si quis mihi ista specie
            ignotus occurreret in mari, piratam esse crederem; si in nemore, sicarium.</p>
        </sp>
        <sp>
          <speaker>Po.</speaker>
          <p>Atqui hoc ipsum nos docet Evangelium, ne quem iudicemus iuxta faciem. Quemadmodum enim
            saepenumero sub tunica cinericea latet animus tyrannicus, ita nonnunquam attonsum caput,
            circumtorta barba, torva supercilia, truces oculi, vertex plumam ventilans, sagum
            militare, caligae intersectae, tegunt evangelicum animum.</p>
        </sp>
        <sp>
          <speaker>Ca.</speaker>
          <p>Quidni? nonnunquam et sub pelle lupina latet ovis; et, si qua fides apologis, sub
            exuvio leonis latet asinus.</p>
        </sp>
        <sp>
          <speaker>Po.</speaker>
          <p>Imo ego novi, qui ovem gestat in vertice, vulpem in pectore; cui libens optarim, ut
            quam habet nigros oculos, tam habeat candidos amicos, tamque probe inauretur, quam
            colorem habet inauraturae congruum.</p>
        </sp>
        <sp>
          <speaker>Ca.</speaker>
          <p>Si ovem gestat in vertice, qui pileum gestat ovillum, quam tu incedis onustus, quum
            ovem simul et struthiocamelum gestes in capite! Tum an non absurdius facit, qui avem
            portat in capite, asinum in pectore?</p>
        </sp>
        <sp>
          <speaker>Po.</speaker>
          <p>Mordes.</p>
        </sp>
        <sp>
          <speaker>Ca.</speaker>
          <p>Sed belle res habuerit, si, quam tu decorasti variis ornamentis Evangelium, tam te
            vicissim exornet. Ornasti coloribus; utinam exornet te bonis moribus!</p>
        </sp>
        <sp>
          <speaker>Po.</speaker>
          <p>Curabitur.</p>
        </sp>
        <sp>
          <speaker>Ca.</speaker>
          <p>Ut soles.</p>
        </sp>
        <sp>
          <speaker>Po.</speaker>
          <p>Sed omissis conviciis; itane damnas eos qui circumferunt codicem evangelicum?</p>
        </sp>
        <sp>
          <speaker>Ca.</speaker>
          <p>Minime gentium.</p>
        </sp>
        <sp>
          <speaker>Po.</speaker>
          <p>Quid? an tibi videor minimus gentium, vel asinino capite te procerior?</p>
        </sp>
        <sp>
          <speaker>Ca.</speaker>
          <p>Non arbitror tanto, si asinus arrigat auriculas.</p>
        </sp>
        <sp>
          <speaker>Po.</speaker>
          <p>Certe bubalino.</p>
        </sp>
        <sp>
          <speaker>Ca.</speaker>
          <p>Placet collatio, sed ego minime dixi, non minime.</p>
        </sp>
        <sp>
          <speaker>Po.</speaker>
          <p>Quid interest inter ovum et ovum?</p>
        </sp>
        <sp>
          <speaker>Ca.</speaker>
          <p>Quid interest inter medium digitum et infimum?</p>
        </sp>
        <sp>
          <speaker>Po.</speaker>
          <p>Medius est longior.</p>
        </sp>
        <sp>
          <speaker>Ca.</speaker>
          <p>Scite. Quid interest inter asininas auriculas et lupinas?</p>
        </sp>
        <sp>
          <speaker>Po.</speaker>
          <p>Lupinae sunt breviores.</p>
        </sp>
        <sp>
          <speaker>Ca.</speaker>
          <p>Rem tenes.</p>
        </sp>
        <sp>
          <speaker>Po.</speaker>
          <p>At ego longa breviaque palmo et ulna metiri soleo, non auribus.</p>
        </sp>
        <sp>
          <speaker>Ca.</speaker>
          <p>Age, qui Christum gestavit, dictus est Christophorus: tu qui Evangelium portas, pro
            Polyphemo dicendus es Evangeliophorus.</p>
        </sp>
        <sp>
          <speaker>Po.</speaker>
          <p>An sanctum non putas, portare Evangelium?</p>
        </sp>
        <sp>
          <speaker>Ca.</speaker>
          <p>Non, nisi tu fatearis esse sanctissimos asinos.</p>
        </sp>
        <sp>
          <speaker>Po.</speaker>
          <p>Qui sic?</p>
        </sp>
        <sp>
          <speaker>Ca.</speaker>
          <p>Quia unus sufficit gestandis tribus istiusmodi codicum milibus; nec te crediderim
            futurum imparem oneri, si probe sis clitellatus.</p>
        </sp>
        <sp>
          <speaker>Po.</speaker>
          <p>Nihil absurdi sic asino tribuere sanctimoniam, quia gestavit Christum.</p>
        </sp>
        <sp>
          <speaker>Ca.</speaker>
          <p>Istam sanctimoniam tibi non invideo. Et, si vis, donabo tibi reliquias illius asini,
            cui Christus insedit, ut exosculeris.</p>
        </sp>
        <sp>
          <speaker>Po.</speaker>
          <p>Dabis munus gratissimum. Nam asinus ille contactu corporis Christi consecratus est.</p>
        </sp>
        <sp>
          <speaker>Ca.</speaker>
          <p>Sane Christum contigerunt, et qui illi impegerunt alapas.</p>
        </sp>
        <sp>
          <speaker>Po.</speaker>
          <p>Sed age dic serio; nonne pium est circumferre codicem evangelicum?</p>
        </sp>
        <sp>
          <speaker>Ca.</speaker>
          <p>Pium, si absit hypocrisis, si vere id fiat.</p>
        </sp>
        <sp>
          <speaker>Po.</speaker>
          <p>Abeat hypocrisis ad monachos! quid militi cum hypocrisi?</p>
        </sp>
        <sp>
          <speaker>Ca.</speaker>
          <p>At primum expedi mihi quid sit hypocrisis.</p>
        </sp>
        <sp>
          <speaker>Po.</speaker>
          <p>Quum aliud prae te fers, quam lateat in animo.</p>
        </sp>
        <sp>
          <speaker>Ca.</speaker>
          <p>Sed quid praefert circumlatus evangelii codex? Nonne vitam evangelicam?</p>
        </sp>
        <sp>
          <speaker>Po.</speaker>
          <p>Opinor.</p>
        </sp>
        <sp>
          <speaker>Ca.</speaker>
          <p>Ergo ubi vita non respondet codici, nonne hypocrisis est?</p>
        </sp>
        <sp>
          <speaker>Po.</speaker>
          <p>Videtur. Sed quid est, vere codicem evangelicum circumferre?</p>
        </sp>
        <sp>
          <speaker>Ca.</speaker>
          <p>Quidam circumferunt manibus, quemadmodum Franciscani Francisci regulam: idem possunt et
            baiuli Lutetiani, et asini, et cantherii. Sunt qui circumferant ore, nihil crepantes
            nisi Christum et Evangelium: hoc est pharisaicum. Quidam circumferunt animo. Proinde
            vere circumfert, qui et manibus, et ore, et corde portat Evangelium.</p>
        </sp>
        <sp>
          <speaker>Po.</speaker>
          <p>Ubi sunt isti?</p>
        </sp>
        <sp>
          <speaker>Ca.</speaker>
          <p>In templis diaconi, qui portant codicem, pronutiant populo, et tenent corde.</p>
        </sp>
        <sp>
          <speaker>Po.</speaker>
          <p>Tametsi non omnes sancti sunt, qui animo gestant Evangelium.</p>
        </sp>
        <sp>
          <speaker>Ca.</speaker>
          <p>Ne mihi sophistam agas. Non gestat animo, nisi qui medullitus amat. Nemo penitus amat,
            nisi qui moribus exprimit Evangelium.</p>
        </sp>
        <sp>
          <speaker>Po.</speaker>
          <p>Istas subtilitates non assequor.</p>
        </sp>
        <sp>
          <speaker>Ca.</speaker>
          <p>At dicam crassiore Minerva. Si lagenam vini Belnensis gestes humeris, quid aliud est
            quam onus?</p>
        </sp>
        <sp>
          <speaker>Po.</speaker>
          <p>Nihil aliud.</p>
        </sp>
        <sp>
          <speaker>Ca.</speaker>
          <p>Si teneas faucibus, ac mox exspuas?</p>
        </sp>
        <sp>
          <speaker>Po.</speaker>
          <p>Haud profuerit; quanquam id quidem non soleo.</p>
        </sp>
        <sp>
          <speaker>Ca.</speaker>
          <p>Sin, ut soles, affatim haurias?</p>
        </sp>
        <sp>
          <speaker>Po.</speaker>
          <p>Nihil divinius.</p>
        </sp>
        <sp>
          <speaker>Ca.</speaker>
          <p>Concalescit omne corpus, rubescit facies, hilarescit frons.</p>
        </sp>
        <sp>
          <speaker>Po.</speaker>
          <p>Prorsus.</p>
        </sp>
        <sp>
          <speaker>Ca.</speaker>
          <p>Tale quiddam est Evangelium: in animi venas demissum innovat totum hominis habitum.</p>
        </sp>
        <sp>
          <speaker>Po.</speaker>
          <p>Videor igitur tibi parum evangelice vivere?</p>
        </sp>
        <sp>
          <speaker>Ca.</speaker>
          <p>Istam quaestionem nemo te dissolverit rectius.</p>
        </sp>
        <sp>
          <speaker>Po.</speaker>
          <p>Si bipenni res agatur.</p>
        </sp>
        <sp>
          <speaker>Ca.</speaker>
          <p>Si quis in os te vocet mendacem aut ganeonem, quid facias?</p>
        </sp>
        <sp>
          <speaker>Po.</speaker>
          <p>Quid faciam? sentiret pugnos meos.</p>
        </sp>
        <sp>
          <speaker>Ca.</speaker>
          <p>Quid si quis tibi impingat colaphum?</p>
        </sp>
        <sp>
          <speaker>Po.</speaker>
          <p>Amputarem illi collum pro colapho.</p>
        </sp>
        <sp>
          <speaker>Ca.</speaker>
          <p>Atqui codex tuus docet, ut pro convicio referas benignum sermonem, et ferienti maxillam
            dextram porrigas et sinistram.</p>
        </sp>
        <sp>
          <speaker>Po.</speaker>
          <p>Legi; sed exciderat.</p>
        </sp>
        <sp>
          <speaker>Ca.</speaker>
          <p>Oras, opinor, frequenter.</p>
        </sp>
        <sp>
          <speaker>Po.</speaker>
          <p>Isthuc est Pharisaicum.</p>
        </sp>
        <sp>
          <speaker>Ca.</speaker>
          <p>Pharisaicum est, prolixe precari, sed fucate. At tuus codex docet semper orandum, sed
            ex animo.</p>
        </sp>
        <sp>
          <speaker>Po.</speaker>
          <p>Attamen oro nonnunquam.</p>
        </sp>
        <sp>
          <speaker>Ca.</speaker>
          <p>Quando?</p>
        </sp>
        <sp>
          <speaker>Po.</speaker>
          <p>Quum venit in mentem, semel aut bis in hebdomade.</p>
        </sp>
        <sp>
          <speaker>Ca.</speaker>
          <p>Quid tum oras?</p>
        </sp>
        <sp>
          <speaker>Po.</speaker>
          <p>Precationem dominicam.</p>
        </sp>
        <sp>
          <speaker>Ca.</speaker>
          <p>Quoties?</p>
        </sp>
        <sp>
          <speaker>Po.</speaker>
          <p>Semel. Nam vetat Evangelium battologiam eadem iterantem.</p>
        </sp>
        <sp>
          <speaker>Ca.</speaker>
          <p>Potes attentus absolvere precationem dominicam?</p>
        </sp>
        <sp>
          <speaker>Po.</speaker>
          <p>Nunquam id tentatum est. An non satis quod voce pronuntio?</p>
        </sp>
        <sp>
          <speaker>Ca.</speaker>
          <p>Nescio, nisi quod Deus non audit nisi cordis vocem. Crebro ieiunas?</p>
        </sp>
        <sp>
          <speaker>Po.</speaker>
          <p>Nunquam.</p>
        </sp>
        <sp>
          <speaker>Ca.</speaker>
          <p>At tuus codex probat precationem et ieiunium.</p>
        </sp>
        <sp>
          <speaker>Po.</speaker>
          <p>Probarem et ego, nisi aliud flagitaret venter.</p>
        </sp>
        <sp>
          <speaker>Ca.</speaker>
          <p>At Paulus negat eos servire Iesu Christo, qui ventri serviunt. Vesceris carnibus quovis
            die?</p>
        </sp>
        <sp>
          <speaker>Po.</speaker>
          <p>Quum dantur.</p>
        </sp>
        <sp>
          <speaker>Ca.</speaker>
          <p>Atqui ista gladiatoria laterum firmitas vel foeno arborumque corticibus poterat
          ali.</p>
        </sp>
        <sp>
          <speaker>Po.</speaker>
          <p>Sed Christus dixit, non coinquinari hominem his, quae intrant in os.</p>
        </sp>
        <sp>
          <speaker>Ca.</speaker>
          <p>Ita, si modice, si praeter offendiculum. At Paulus Christi discipulus mavult fame mori,
            quam fratrem infirmum offendere suo cibo: nosque ad suum hortatur exemplum, ut omnibus
            per omnia placeamus.</p>
        </sp>
        <sp>
          <speaker>Po.</speaker>
          <p>Paulus est Paulus; ego sum ego.</p>
        </sp>
        <sp>
          <speaker>Ca.</speaker>
          <p>At Aegonis est capras pascere.</p>
        </sp>
        <sp>
          <speaker>Po.</speaker>
          <p>Malim esse.</p>
        </sp>
        <sp>
          <speaker>Ca.</speaker>
          <p>Pulchre tibi precaris: caper citius fies, quam capra.</p>
        </sp>
        <sp>
          <speaker>Po.</speaker>
          <p>Esse dixi pro edere.</p>
        </sp>
        <sp>
          <speaker>Ca.</speaker>
          <p>Eleganter. Libenter succurris pauperibus?</p>
        </sp>
        <sp>
          <speaker>Po.</speaker>
          <p>Non est quod dem.</p>
        </sp>
        <sp>
          <speaker>Ca.</speaker>
          <p>At esset, si sobrie viveres, si gnaviter laborares.</p>
        </sp>
        <sp>
          <speaker>Po.</speaker>
          <p>Dulce est otium.</p>
        </sp>
        <sp>
          <speaker>Ca.</speaker>
          <p>Servas praecepta Dei?</p>
        </sp>
        <sp>
          <speaker>Po.</speaker>
          <p>Grave est.</p>
        </sp>
        <sp>
          <speaker>Ca.</speaker>
          <p>Agis admissorum poenitentiam?</p>
        </sp>
        <sp>
          <speaker>Po.</speaker>
          <p>Christus pro nobis dependit.</p>
        </sp>
        <sp>
          <speaker>Ca.</speaker>
          <p>Unde igitur declaras te amare Evangelium?</p>
        </sp>
        <sp>
          <speaker>Po.</speaker>
          <p>Dicam. Franciscanus quidam apud nos non desinebat e suggesto deblaterare in Novum
            Testamentum Erasmi: conveni hominem privatim, laevam inieci capillis, dextra pugilem
            egi, suggillavi illum magnifice, totamque faciem tuber reddidi. Quid ais? non est hoc
            favere evangelio? Deinde absolvi illum a commissis, hoc ipso codice ter in verticem
            impacto, fecique tria tubera, in nomine Patris, et Filii, et Spiritus Sancti.</p>
        </sp>
        <sp>
          <speaker>Ca.</speaker>
          <p>Satis quidem evangelice. Istuc nimirum est Evangelium Evangelio defendere.</p>
        </sp>
        <sp>
          <speaker>Po.</speaker>
          <p>Occurrit alter eiusdem sodalitii, qui nullum neque modum neque finem faciebat
            debacchandi in Erasmum. Accensus evangelico zelo minis hominem adegi, ut utroque genu
            flexo rogaret veniam, fatereturque, se, quae dixerat, instigante diabolo dixisse: ni
            fecisset, iam halbardacha erat in cervicem vibrata. Vultus erat qualis esse solet Martis
            irati. Hoc gestum est coram aliquot testibus.</p>
        </sp>
        <sp>
          <speaker>Ca.</speaker>
          <p>Miror hominem non fuisse protinus exanimatum. Sed ut pergamus. Vivis caste?</p>
        </sp>
        <sp>
          <speaker>Po.</speaker>
          <p>Id fortasse fiet, ubi senuero. Sed vis tibi verum fatear, Canni?</p>
        </sp>
        <sp>
          <speaker>Ca.</speaker>
          <p>Non sum sacerdos: si confiteri libet, alium quaere.</p>
        </sp>
        <sp>
          <speaker>Po.</speaker>
          <p>Deo soleo confiteri; sed tibi fateor, me nondum esse perfectum evangelicum, sed unum e
            populo. Habemus quatuor evangelia; nos evangelici quatuor res potissimum venamur: ut
            ventri bene sit; ne quid desit iis, quae sub ventre sunt; tum ut sit unde vivamus;
            postremo ut liceat, quod lubet, agere. Haec si suppetant, inter pocula clamamus, Io
            triumphe, io Paean; vivit Evangelium, regnat Christus!</p>
        </sp>
        <sp>
          <speaker>Ca.</speaker>
          <p>Ista quidem Epicurea vita est, non evangelica.</p>
        </sp>
        <sp>
          <speaker>Po.</speaker>
          <p>Haud inficior. Sed scis Christum omnipotentem esse; potest repente vertere nos in alios
            homines.</p>
        </sp>
        <sp>
          <speaker>Ca.</speaker>
          <p>Potest et in sues; quod quidem proclivius arbitror, quam in bonos viros.</p>
        </sp>
        <sp>
          <speaker>Po.</speaker>
          <p>Utinam non essent peiores in mundo suibus, bubus, asinis, et camelis! Multos videas
            leonibus truculentiores, lupis rapaciores, passeribus salaciores, canibus mordaciores,
            viperis nocentiores.</p>
        </sp>
        <sp>
          <speaker>Ca.</speaker>
          <p>At iam tempus est, ut ex animante bruto in hominem incipias verti.</p>
        </sp>
        <sp>
          <speaker>Po.</speaker>
          <p>Recte mones. Nam horum temporum prophetae dicunt instare supremum mundi diem.</p>
        </sp>
        <sp>
          <speaker>Ca.</speaker>
          <p>Tanto magis properandum.</p>
        </sp>
        <sp>
          <speaker>Po.</speaker>
          <p>Exspecto Christi manum.</p>
        </sp>
        <sp>
          <speaker>Ca.</speaker>
          <p>Vide ut tu manui ceream praebeas materiam. Sed unde colligunt, in propinquo esse mundi
            finem?</p>
        </sp>
        <sp>
          <speaker>Po.</speaker>
          <p>Quoniam, inquiunt, idem nunc faciunt homines quod faciebant imminente diluvio:
            epulantur, potant, comessantur, ducunt, nubunt, scortantur, emunt, vendunt, foenerant et
            foenerantur, aedificant: reges belligerantur, sacerdotes student augendis censibus,
            theologi nectunt syllogismos, monachi per orbem cursitant, populus tumultuatur, Erasmus
            scribit colloquia: denique nihil malorum abest, fames, sitis, latrocinia, bellum,
            pestilentia, seditio, rerum bonarum inopia. An non haec arguunt adesse finem rerum
            humanarum?</p>
        </sp>
        <sp>
          <speaker>Ca.</speaker>
          <p>Ex hoc malorum acervo, quod tibi est molestissimum?</p>
        </sp>
        <sp>
          <speaker>Po.</speaker>
          <p>Divina.</p>
        </sp>
        <sp>
          <speaker>Ca.</speaker>
          <p>Quod crumenam tuam obsident araneae.</p>
        </sp>
        <sp>
          <speaker>Po.</speaker>
          <p>Dispeream, nisi rem acu tetigisti. Nunc venio recens a compotatione: alias sobrius
            tecum disputabo, si voles, de evangelio.</p>
        </sp>
        <sp>
          <speaker>Ca.</speaker>
          <p>Quando te videbo sobrium?</p>
        </sp>
        <sp>
          <speaker>Po.</speaker>
          <p>Quum fuero.</p>
        </sp>
        <sp>
          <speaker>Ca.</speaker>
          <p>Quando eris?</p>
        </sp>
        <sp>
          <speaker>Po.</speaker>
          <p>Quum videris. Interim, mi Canni, sis felix.</p>
        </sp>
        <sp>
          <speaker>Ca.</speaker>
          <p>Tibi vicissim opto ut sis quod diceris.</p>
        </sp>
        <sp>
          <speaker>Po.</speaker>
          <p>Ne me vincas officio, precor ne Cannium unquam destituat unde cognomen sortitus
          est.</p>
        </sp>
      </div>
      <div
        n="50"
        type="colloquium">
        <head>
          <foreign
            xml:lang="grc">Απροσδίονυσα</foreign>, sive absurda</head>
        <p>Personae</p>
        <castList>
          <castItem>Annius</castItem>
          <castItem>Leucius</castItem>
        </castList>
        <sp>
          <speaker>An.</speaker>
          <p>Audio te interfuisse nuptiis Pancratii et Albinae.</p>
        </sp>
        <sp>
          <speaker>Le.</speaker>
          <p>Nunquam antehac infelicius navigavi, quam hoc tempore.</p>
        </sp>
        <sp>
          <speaker>An.</speaker>
          <p>Quid ais? tantam fuisse hominum frequentiam?</p>
        </sp>
        <sp>
          <speaker>Le.</speaker>
          <p>Nec unquam mihi vilior fuit vita, quam id temporis.</p>
        </sp>
        <sp>
          <speaker>An.</speaker>
          <p>Vide quid faciant opes. Ad meas nuptias pauci convenirent, idque tenues.</p>
        </sp>
        <sp>
          <speaker>Le.</speaker>
          <p>Vix fueramus ingressi pelagus, ortus est ingens turbo.</p>
        </sp>
        <sp>
          <speaker>An.</speaker>
          <p>Narras deorum coetum. Totne aderant viri principes, tot matronae nobiles?</p>
        </sp>
        <sp>
          <speaker>Le.</speaker>
          <p>Boreas dissecuit velum, dissectumque dissipavit.</p>
        </sp>
        <sp>
          <speaker>An.</speaker>
          <p>Desponsam novi. Nihil fingi potest venustius.</p>
        </sp>
        <sp>
          <speaker>Le.</speaker>
          <p>Mox fluctus revulsit clavum.</p>
        </sp>
        <sp>
          <speaker>An.</speaker>
          <p>Idem videtur omnibus. Nec sponsus admodum illi cedit, ut aiunt, formae gratia.</p>
        </sp>
        <sp>
          <speaker>Le.</speaker>
          <p>Quid animi censes nobis illic fuisse?</p>
        </sp>
        <sp>
          <speaker>An.</speaker>
          <p>Sane rarum nunc est virgines nubere.</p>
        </sp>
        <sp>
          <speaker>Le.</speaker>
          <p>Remigandum nobis erat.</p>
        </sp>
        <sp>
          <speaker>An.</speaker>
          <p>Dotem vix credibilem narras.</p>
        </sp>
        <sp>
          <speaker>Le.</speaker>
          <p>Ecce mox aliud malum.</p>
        </sp>
        <sp>
          <speaker>An.</speaker>
          <p>Cur puellam nubilem commiserunt tam feroci?</p>
        </sp>
        <sp>
          <speaker>Le.</speaker>
          <p>Apparuit piratarum navis.</p>
        </sp>
        <sp>
          <speaker>An.</speaker>
          <p>Profecto sic est: in multis nequitia supplet aetatem.</p>
        </sp>
        <sp>
          <speaker>Le.</speaker>
          <p>Ibi nobis geminum fuit bellum, alterum cum mari, alterum cum praedonibus.</p>
        </sp>
        <sp>
          <speaker>An.</speaker>
          <p>Hui tantum donariorum? Interim pauperibus nemo dat festucam.</p>
        </sp>
        <sp>
          <speaker>Le.</speaker>
          <p>Quid? cederemus? Imo desperatio vitae addebat animos.</p>
        </sp>
        <sp>
          <speaker>An.</speaker>
          <p>Vereor ne sint steriles nuptiae, si vera praedicas.</p>
        </sp>
        <sp>
          <speaker>Le.</speaker>
          <p>Imo iniecimus harpagones.</p>
        </sp>
        <sp>
          <speaker>An.</speaker>
          <p>O rem novam! ante nuptias gravida?</p>
        </sp>
        <sp>
          <speaker>Le.</speaker>
          <p>Si spectasses eum conflictum, fatereris, me non esse foeminam.</p>
        </sp>
        <sp>
          <speaker>An.</speaker>
          <p>Ut audio, coniugium hoc non solum ratum est, sed etiam consummatum.</p>
        </sp>
        <sp>
          <speaker>Le.</speaker>
          <p>Insiluimus in navim piraticam.</p>
        </sp>
        <sp>
          <speaker>An.</speaker>
          <p>At demiror, te vocatum alienum, me praeterito, qui tertio propinquitatis gradu sponsae
            patrem contingo.</p>
        </sp>
        <sp>
          <speaker>Le.</speaker>
          <p>Ipsos in mare praecipites dedimus.</p>
        </sp>
        <sp>
          <speaker>An.</speaker>
          <p>Vera praedicas; infelicium nulli sunt affines.</p>
        </sp>
        <sp>
          <speaker>Le.</speaker>
          <p>Quidquid erat praeda, inter nos partiti sumus.</p>
        </sp>
        <sp>
          <speaker>An.</speaker>
          <p>Expostulabo cum puella primo quoque tempore.</p>
        </sp>
        <sp>
          <speaker>Le.</speaker>
          <p>Mox exorta est subita tranquillitas: dixisses esse Alcedonia.</p>
        </sp>
        <sp>
          <speaker>An.</speaker>
          <p>Si illi res est, mihi est animus. Nihil moror illius benevolentiam.</p>
        </sp>
        <sp>
          <speaker>Le.</speaker>
          <p>Ita pro una duas naves in portum deduximus.</p>
        </sp>
        <sp>
          <speaker>An.</speaker>
          <p>Indignetur, qui alit.</p>
        </sp>
        <sp>
          <speaker>Le.</speaker>
          <p>Quo eam rogas? In templum, veli partem dicaturus divo Nicolao.</p>
        </sp>
        <sp>
          <speaker>An.</speaker>
          <p>Hodie non est liberum mihi: nam ipse domi convivas exspecto; alias non excusabo.</p>
        </sp>
      </div>
      <div
        n="51"
        type="colloquium">
        <head>
          <foreign
            xml:lang="grc">Ιππεύς ἄνιππος</foreign>, sive ementita nobilitas</head>
        <p>Personae</p>
        <castList>
          <castItem>Harpalus</castItem>
          <castItem>Nestorius</castItem>
        </castList>
        <sp>
          <speaker>Ha.</speaker>
          <p>Potes me tuo levare consilio? Senties me hominem non immemorem nec ingratum.</p>
        </sp>
        <sp>
          <speaker>Ne.</speaker>
          <p>Dabo expeditum, ut sis, quod esse velis.</p>
        </sp>
        <sp>
          <speaker>Ha.</speaker>
          <p>At nobis in manu non est, ut nascamur nobiles.</p>
        </sp>
        <sp>
          <speaker>Ne.</speaker>
          <p>Si non es, enitere benefactis, ut a te initium capiat nobilitas.</p>
        </sp>
        <sp>
          <speaker>Ha.</speaker>
          <p>Perlongum est.</p>
        </sp>
        <sp>
          <speaker>Ne.</speaker>
          <p>Exigua summa tibi vendet Caesar.</p>
        </sp>
        <sp>
          <speaker>Ha.</speaker>
          <p>Vulgo ridetur empticia nobilitas.</p>
        </sp>
        <sp>
          <speaker>Ne.</speaker>
          <p>Quum nihil sit magis ridiculum quam ementita nobilitas, quid est ut tantopere affectes
            nomen equitis?</p>
        </sp>
        <sp>
          <speaker>Ha.</speaker>
          <p>Sunt caussae, nec leves; quas tibi non gravabor indicare, si mihi commonstraris
            rationes, quibus nobilitatis opinionem mihi parem apud vulgus.</p>
        </sp>
        <sp>
          <speaker>Ne.</speaker>
          <p>Nomen absque re?</p>
        </sp>
        <sp>
          <speaker>Ha.</speaker>
          <p>Atqui quum res abest, proximum est opinio. Sed age, consule, Nestori; ubi caussas
            audieris, fateberis operae praetium.</p>
        </sp>
        <sp>
          <speaker>Ne.</speaker>
          <p>Quando ita vis, dicam. Primum fac procul te abducas a patria.</p>
        </sp>
        <sp>
          <speaker>Ha.</speaker>
          <p>Memini.</p>
        </sp>
        <sp>
          <speaker>Ne.</speaker>
          <p>Ingere te in convictum iuvenum vere nobilium.</p>
        </sp>
        <sp>
          <speaker>Ha.</speaker>
          <p>Intelligo.</p>
        </sp>
        <sp>
          <speaker>Ne.</speaker>
          <p>Hinc primum orietur suspicio, te talem esse cum qualibus victitas.</p>
        </sp>
        <sp>
          <speaker>Ha.</speaker>
          <p>Sic est.</p>
        </sp>
        <sp>
          <speaker>Ne.</speaker>
          <p>Vide ne quid habeas plebeium.</p>
        </sp>
        <sp>
          <speaker>Ha.</speaker>
          <p>Quidnam?</p>
        </sp>
        <sp>
          <speaker>Ne.</speaker>
          <p>De cultu loquor, ne vestis sit lanea, sed aut serica, aut, si deest qui emas, fustania,
            denique vel canabea potius, quam pannea.</p>
        </sp>
        <sp>
          <speaker>Ha.</speaker>
          <p>Recte.</p>
        </sp>
        <sp>
          <speaker>Ne.</speaker>
          <p>Vide ne quid sit integrum, sed disseca pileum, thoracem, caligas, calceos, ungues, si
            potes; neve quidquam humile loquaris. Si quis ex Hispania veniat hospes, roga quomodo
            conveniat Caesari cum Pontifice, quid agat affinis tuus comes a Nassauen, quid ceteri
            congerrones tui.</p>
        </sp>
        <sp>
          <speaker>Ha.</speaker>
          <p>Fiet.</p>
        </sp>
        <sp>
          <speaker>Ne.</speaker>
          <p>Sit annulus in digito cum gemma signatoria.</p>
        </sp>
        <sp>
          <speaker>Ha.</speaker>
          <p>Si quidem loculi ferant.</p>
        </sp>
        <sp>
          <speaker>Ne.</speaker>
          <p>At parvo constat anulus aereus inauratus cum gemma factitia. Sed adde clypeum cum
            insignibus.</p>
        </sp>
        <sp>
          <speaker>Ha.</speaker>
          <p>Quaenam mihi suades deligam?</p>
        </sp>
        <sp>
          <speaker>Ne.</speaker>
          <p>Duo mulctra, si velis, et cantharum cervisiarium.</p>
        </sp>
        <sp>
          <speaker>Ha.</speaker>
          <p>Ludis: age dic serio.</p>
        </sp>
        <sp>
          <speaker>Ne.</speaker>
          <p>Nunquam fuisti in bello?</p>
        </sp>
        <sp>
          <speaker>Ha.</speaker>
          <p>Ne vidi quidem.</p>
        </sp>
        <sp>
          <speaker>Ne.</speaker>
          <p>At interim, opinor, decollasti anseres et capos rusticorum.</p>
        </sp>
        <sp>
          <speaker>Ha.</speaker>
          <p>Persaepe, et quidem fortiter.</p>
        </sp>
        <sp>
          <speaker>Ne.</speaker>
          <p>Pone machaeram argenteam, tria anserum capita aurea.</p>
        </sp>
        <sp>
          <speaker>Ha.</speaker>
          <p>In quo solo?</p>
        </sp>
        <sp>
          <speaker>Ne.</speaker>
          <p>Quo, nisi sanguinolento? monumentum fortiter effusi cruoris.</p>
        </sp>
        <sp>
          <speaker>Ha.</speaker>
          <p>Quidni? rubet sanguis anserinus aeque atque humanus. Sed perge, obsecro.</p>
        </sp>
        <sp>
          <speaker>Ne.</speaker>
          <p>Hunc igitur clypeum pro foribus omnium diversoriorum, in quibus forte versatus es,
            affigendum curato.</p>
        </sp>
        <sp>
          <speaker>Ha.</speaker>
          <p>Quid addetur galeae?</p>
        </sp>
        <sp>
          <speaker>Ne.</speaker>
          <p>Recte submones. Eam facies ore dissecto.</p>
        </sp>
        <sp>
          <speaker>Ha.</speaker>
          <p>Quam ob rem?</p>
        </sp>
        <sp>
          <speaker>Ne.</speaker>
          <p>Ut spires, deinde ut congruat vestitui. In vertice quid eminebit?</p>
        </sp>
        <sp>
          <speaker>Ha.</speaker>
          <p>Exspecto.</p>
        </sp>
        <sp>
          <speaker>Ne.</speaker>
          <p>Caput canis demissis auribus.</p>
        </sp>
        <sp>
          <speaker>Ha.</speaker>
          <p>Vulgatum est.</p>
        </sp>
        <sp>
          <speaker>Ne.</speaker>
          <p>Adde duo cornua: rarum hoc est.</p>
        </sp>
        <sp>
          <speaker>Ha.</speaker>
          <p>Placet. Sed quae bestiae sustinebunt clypeum?</p>
        </sp>
        <sp>
          <speaker>Ne.</speaker>
          <p>Cervos, canes, dracones, gryphes occuparunt principes; tu ponito duas harpyas.</p>
        </sp>
        <sp>
          <speaker>Ha.</speaker>
          <p>Optime consulis.</p>
        </sp>
        <sp>
          <speaker>Ne.</speaker>
          <p>Restat cognomen. Heic illud in primis cavendum, ne plebeio more te patiaris vocari
            Harpalum Comensem, sed Harpalum a Como: hoc enim nobilium est, illud sordidorum
            theologorum.</p>
        </sp>
        <sp>
          <speaker>Ha.</speaker>
          <p>Sic memini.</p>
        </sp>
        <sp>
          <speaker>Ne.</speaker>
          <p>Habesne quidquam cuius te posses appellate dominum?</p>
        </sp>
        <sp>
          <speaker>Ha.</speaker>
          <p>Ne haram quidem.</p>
        </sp>
        <sp>
          <speaker>Ne.</speaker>
          <p>In urbe celebri natus es?</p>
        </sp>
        <sp>
          <speaker>Ha.</speaker>
          <p>In obscuro pago; non enim fas est ei mentiri, unde petas medicinam.</p>
        </sp>
        <sp>
          <speaker>Ne.</speaker>
          <p>Recte est. Sed ei pago nullus est vicinus mons?</p>
        </sp>
        <sp>
          <speaker>Ha.</speaker>
          <p>Est.</p>
        </sp>
        <sp>
          <speaker>Ne.</speaker>
          <p>Et habet alicunde rupem?</p>
        </sp>
        <sp>
          <speaker>Ha.</speaker>
          <p>Habet praeruptam.</p>
        </sp>
        <sp>
          <speaker>Ne.</speaker>
          <p>Ergo sis Harpalus eques ab aurea rupe.</p>
        </sp>
        <sp>
          <speaker>Ha.</speaker>
          <p>Atqui mos est magnatum, ut suum quisque symbolum habeat vocale: quemadmodum
            Maximilianus habebat, Tene mensuram: Philippus, Qui volet: Carolus, Ulterius: item alius
            aliud.</p>
        </sp>
        <sp>
          <speaker>Ne.</speaker>
          <p>Tu adscribito, Omnis iacta sit alea.</p>
        </sp>
        <sp>
          <speaker>Ha.</speaker>
          <p>Nae tu percommode dicis.</p>
        </sp>
        <sp>
          <speaker>Ne.</speaker>
          <p>Iam quo firmior sit hominum opinio, fingito literas a magnatibus ad te missas, in
            quibus identidem appelleris Eques clarissimus: magnarumque rerum fiat mentio, de feudis,
            de arcibus, de multis florenorum milibus, de praefecturis, de matrimonio opulento.
            Curabis, ut huiusmodi literae tibi velut elapsae aut per oblivionem relictae veniant ad
            aliorum manus.</p>
        </sp>
        <sp>
          <speaker>Ha.</speaker>
          <p>Istud quidem erit mihi commodum: nam et literas novi, et hanc facultatem multo usu
            paravi, ut cuiusvis manum facile effingam.</p>
        </sp>
        <sp>
          <speaker>Ne.</speaker>
          <p>Interdum insue vesti, aut relinque in crumena, ut quibus sarciendi negotium dederis,
            illic reperiant. Illi non silebunt; et tu, simul ac resciveris, compones vultum ad
            iracundiam ac moestitiam, quasi doleat casus.</p>
        </sp>
        <sp>
          <speaker>Ha.</speaker>
          <p>Et istuc iam pridem meditatus sum, ut faciem tam facile mutem, quam personam.</p>
        </sp>
        <sp>
          <speaker>Ne.</speaker>
          <p>Ita fiet, ut nec fucus suboleat, et res cum fide spargatur.</p>
        </sp>
        <sp>
          <speaker>Ha.</speaker>
          <p>Curabitur sedulo.</p>
        </sp>
        <sp>
          <speaker>Ne.</speaker>
          <p>Deinde sodales aliquot asciscendi sunt, aut etiam famuli, qui tibi cedant loco, et apud
            omnes te Ioncherum appellent. Nec est, quod heic sumptum metuas; sunt plurimi iuvenes,
            qui vel gratis cupiant hanc agere fabulam. Adde huc, quod haec regio scatet iuvenibus
            eruditulis, qui mira tenentur scribendi libidine, ne dicam scabie. Nec desunt famelici
            quidam typographi, nihil non audentes, si spes quaestus affulserit. Ex his aliquot
            suborna, qui in libellis suis te praedicent patriae procerem, idque subinde repetatur
            literis maiusculis. Hac via vel in Bohemia celebrabunt procerem patriae. Et citius enim
            et latius discurrunt libelli, quam voces aut quamlibet loquaces famuli.</p>
        </sp>
        <sp>
          <speaker>Ha.</speaker>
          <p>Nec ista displicet ratio. At famuli sunt alendi.</p>
        </sp>
        <sp>
          <speaker>Ne.</speaker>
          <p>Sunt: at non ales famulos <foreign
              xml:lang="grc">ἀχείρους</foreign> et ob id <foreign
              xml:lang="grc">ἀχρείους</foreign>. Mittantur huc et illuc, invenient aliquid. Scis
            varias esse talium rerum occasiones.</p>
        </sp>
        <sp>
          <speaker>Ha.</speaker>
          <p>Desine; teneo rem.</p>
        </sp>
        <sp>
          <speaker>Ne.</speaker>
          <p>Supersunt artes.</p>
        </sp>
        <sp>
          <speaker>Ha.</speaker>
          <p>Aveo scire.</p>
        </sp>
        <sp>
          <speaker>Ne.</speaker>
          <p>Ni sis bonus aleator, probus chartarius, scortator improbus, potator strenuus, profusor
            audax, decoctor et conflator aeris alieni, deinde scabie ornatus Gallica, vix quisquam
            te credet equitem.</p>
        </sp>
        <sp>
          <speaker>Ha.</speaker>
          <p>In istis quidem iam pridem excercitatus sum. Sed unde sumptus?</p>
        </sp>
        <sp>
          <speaker>Ne.</speaker>
          <p>Mane; istuc ibam. Est tibi patrimonium?</p>
        </sp>
        <sp>
          <speaker>Ha.</speaker>
          <p>Perpusillum.</p>
        </sp>
        <sp>
          <speaker>Ne.</speaker>
          <p>Postquam apud multos confirmata fuerit nobilitatis opinio, facile reperies fatuos, qui
            tibi credant; quosdam etiam pudebit negare, quidam metuent. Iam ut ludas creditores,
            mille sunt artes.</p>
        </sp>
        <sp>
          <speaker>Ha.</speaker>
          <p>Earum quidem rudis non sum. Sed tandem urgebunt, ubi perspexerint nihil esse nisi
            verba.</p>
        </sp>
        <sp>
          <speaker>Ne.</speaker>
          <p>Imo nulla est commodior ad regnum via, quam debere quamplurimis.</p>
        </sp>
        <sp>
          <speaker>Ha.</speaker>
          <p>Qui sic?</p>
        </sp>
        <sp>
          <speaker>Ne.</speaker>
          <p>Primum creditor observat te non aliter quam obligatus magno beneficio, vereturque ne
            quam praebeat ansam amittendae pecuniae. Servos nemo magis habet obnoxios, quam debitor
            suos creditores; quibus si quid aliquando reddas, gratius est, quam si dono dones.</p>
        </sp>
        <sp>
          <speaker>Ha.</speaker>
          <p>Animadverti.</p>
        </sp>
        <sp>
          <speaker>Ne.</speaker>
          <p>Illud tamen caveto, ne cum tenuibus habeas commercium. Nam hi ob parvulam summulam
            ingentes excitant tragoedias. Placabiliores sunt, quibus lautior est fortuna; cohibet
            illos pudor, lactat spes, deterret metus, norunt quid possint equites. Postremo, quum
            inundaverit aeris alieni magnitudo, fictis caussis alio demigra, atque inde rursus alio.
            Nec est, quod huius rei te pudeat. Nulli magis obaerati sunt, quam magni principes. Si
            quis rusticus urgeat, finge offensum improbitate animum. Interdum tamen aliquid reddito,
            verum nec totum, nec omnibus. Illud ubique curandum, ne cui suboleat, tibi prorsus
            exhaustos loculos. Semper ostenta.</p>
        </sp>
        <sp>
          <speaker>Ha.</speaker>
          <p>Quid ostentet qui non habet?</p>
        </sp>
        <sp>
          <speaker>Ne.</speaker>
          <p>Si quid amicus apud te deposuit, ostenta pro tuo; sed artem dissimula, cura ut casus
            videatur. In hunc usum interdum sumito pecuniam commodato, quam mox reddas. Ex loculo
            nummis aereis distento profer aureos duos ibi sepositos. Cetera ex te ipso
          coniicito.</p>
        </sp>
        <sp>
          <speaker>Ha.</speaker>
          <p>Intelligo. At tandem obruar oportet aere alieno.</p>
        </sp>
        <sp>
          <speaker>Ne.</speaker>
          <p>Scis quantum apud nos liceat equitibus.</p>
        </sp>
        <sp>
          <speaker>Ha.</speaker>
          <p>Nihil non, et quidem impune.</p>
        </sp>
        <sp>
          <speaker>Ne.</speaker>
          <p>Ergo famulos ale non segnes, aut etiam sanguine propinquos, qui alioqui forent alendi.
            Occurret negotiator quem obvium spolient. Reperient aliquid in diversoriis, aut in
            aedibus, aut in navibus incustoditum. Tenes? Meminerint non frustra datos homini
            digitos.</p>
        </sp>
        <sp>
          <speaker>Ha.</speaker>
          <p>Siquidem tuto.</p>
        </sp>
        <sp>
          <speaker>Ne.</speaker>
          <p>Cura ut habeas pulchre vestitos, cum insignibus. Committe literas ficticias ad
            summates. Si quid clam sustulerint, nullus audebit illos insimulare: etiamsi quid
            suspicentur, timebunt equitem dominum: sin vi praedam extorserint, bellum vocabitur. His
            progymnasmatibus ad bellum praeluditur.</p>
        </sp>
        <sp>
          <speaker>Ha.</speaker>
          <p>O felix consilium!</p>
        </sp>
        <sp>
          <speaker>Ne.</speaker>
          <p>Iam illud equestre dogma semper erit tuendum, Ius fasque esse equiti, plebeium viatorem
            exonerare pecunia. Quid enim indignius, quam ignobilem negotiatorem abundare nummis,
            quum interim eques non habeat, quod impendat scortis et aleae? Fac semper te adiungas
            magnatibus, vel ingeras potius: ne quid pudeat, perfricanda frons est, sed praesertim
            hospitibus: eoque praestat in celebri quopiam loco vitam agere, puta in thermis,
            frequentibus diversoriis.</p>
        </sp>
        <sp>
          <speaker>Ha.</speaker>
          <p>Istuc ipsum erat in animo.</p>
        </sp>
        <sp>
          <speaker>Ne.</speaker>
          <p>Heic saepenumero fortuna praedam obiicit.</p>
        </sp>
        <sp>
          <speaker>Ha.</speaker>
          <p>Qui? rogo.</p>
        </sp>
        <sp>
          <speaker>Ne.</speaker>
          <p>Puta, hic aut ille reliquit crumenam, aut oblitus reliquit clavim in sera promptuarii.
            Cetera tenes.</p>
        </sp>
        <sp>
          <speaker>Ha.</speaker>
          <p>At -- </p>
        </sp>
        <sp>
          <speaker>Ne.</speaker>
          <p>Quid metuis? de sic culto, de tam magnifice loquente, de equite ab aurea rupe, quis
            audebit suspicari? Et si quis forte tam improbus extiterit, quis erit tam audax, ut te
            appellet? Interim suspicio derivabitur in aliquem hospitum, qui pridie discesserint.
            Turbabuntur famulitia cum pandocheo. Tu tranquillus tuam personam agito. Hoc si accident
            homini modesto cordatoque, silebit, ne simul cum damno lucrifaciat pudorem, qui rem suam
            indiligenter servaverit.</p>
        </sp>
        <sp>
          <speaker>Ha.</speaker>
          <p>Non absurde dicis; nam nosti opinor, Comitem a vulture albo.</p>
        </sp>
        <sp>
          <speaker>Ne.</speaker>
          <p>Quidni?</p>
        </sp>
        <sp>
          <speaker>Ha.</speaker>
          <p>Apud hunc diversatus est, ut accepi, Hispanus quidam, specie cultuque sane quam
            liberali. Is abstulit florenos sexcentos: nec unquam Comes ausus est queri. Tanta erat
            hominis maiestas.</p>
        </sp>
        <sp>
          <speaker>Ne.</speaker>
          <p>Habes exemplum. E famulis tuis interdum aliquem emandes, in bellum scilicet. Is,
            spoliatis templis aut monasteriis quibuslibet, redibit onustus praeda bello parata.</p>
        </sp>
        <sp>
          <speaker>Ha.</speaker>
          <p>Hoc quidem est tutissimum.</p>
        </sp>
        <sp>
          <speaker>Ne.</speaker>
          <p>Est et alia ratio conflandae pecuniae.</p>
        </sp>
        <sp>
          <speaker>Ha.</speaker>
          <p>Narra, obsecro.</p>
        </sp>
        <sp>
          <speaker>Ne.</speaker>
          <p>In bene nummatos finge caussas irarum, praesertim in monachos aut sacerdotes, qui nunc
            apud omnes fere summa laborant invidia. Alius irriserit aut conspuerit clypeum tuum,
            alius parum honorifice de te sit loqutus, alius scripserit aliquid, quod in calumniam
            detorqueri valeat. His per feciales tuos <foreign
              xml:lang="grc">ἂσπονδον πόλεμον</foreign> denuntia. Sparge minas atroces, excidia,
            exitia, <foreign
              xml:lang="grc">πανωλεθρίας</foreign> meras: territi venient ad componendam litem. Ibi
            fac magno aestimes tuam dignitatem, hoc est, iniquum petas, ut aequum feras. Si postules
            tria millia, pudebit minus offerre, quam ducentos aureos.</p>
        </sp>
        <sp>
          <speaker>Ha.</speaker>
          <p>Aliis minitabor leges.</p>
        </sp>
        <sp>
          <speaker>Ne.</speaker>
          <p>Istud propius quidem accedit ad sycophanticam; sed tamen iuvat et hoc in partem. Sed
            heus, Harpale, pene exciderat, quod dictum in primis oportuit; puella quaepiam bene
            dotata in matrimonii nassam illaqueanda est. Habes apud te philtrum, iuvenis es,
            candidulus es, lepidus nugator es, rides blandum. Sparge, te magnis promissis ascitum in
            aulam Caesaris. Amant puellae satrapis nubere.</p>
        </sp>
        <sp>
          <speaker>Ha.</speaker>
          <p>Novi quibus hoc bene cesserit. Ceterum quid si fucus tandem erumpat, et insiliant
            undique creditores? Irridebor personatus eques. Nam id apud istos turpius est, quam si
            templum sacrilegio spolies.</p>
        </sp>
        <sp>
          <speaker>Ne.</speaker>
          <p>Heic oportet meminisse perfrictae frontis. Illud in primis, quod nullis unquam
            temporibus magis licuit audacia pro sapientia uti, quam hodie. Comminiscendum est
            aliquid quod excuses. Deinde nunquam deerunt candidi, qui faveant tuae fabulae; nonnulli
            civiliores dissimulabunt intellectum fucum. Postremo, si nihil aliud, profugiendum est
            aliquo in bellum, in tumultum. Quemadmodum <foreign
              xml:lang="grc">χλύζει θάλασσα πάντα τῶν ἀνθρώπων κακά</foreign>, ita bellum operit
            omnium scelerum sentinam. Nec enim habetur hodie bonus belli dux, nisi tali tirocinio
            praeparatus accesserit. Hoc erit extremum asylum, si cuncta fefellerint. Verum omnis
            movendus erit tibi lapis, ne huc veniatur. Vide ne te securitas opprimat; oppidula
            minuta fuge, in quibus ne pedere quidem licet,ni populus sciat: in magnis ac
            frequentibus civitatibus plus est licentiae, nisi si qua sit Massiliae similis.
            Dissimulanter expiscare, quid quisque de te loquatur. Ubi senseris huiusmodi voces
            increbescere: Quid agit? cur heic tot annos moratur? cur non revisit patriam? cur
            negligit arces suas? unde ducit imagines? unde tantae profusionis facultates? hoc genus,
            inquam, voces, ubi coeperint magis ac magis gliscere, tum mature tibi de migrando
            cogitandum est, sed sit fuga leonina, non leporina. Adsimula, te vocari in aulam
            Caesaris ad res magnas, brevi adfuturum cum exercitu. Non audebunt in absentem hiscere
            quibus est quod nolint amittere. Sed in primis tibi censeo cavendum genus istud hominum
            po&#235;ticum, irritabile nigrumque. Illinunt chartis, si quid illos habet male:
            subitoque per orbem spargitur quidquid illeverint.</p>
        </sp>
        <sp>
          <speaker>Ha.</speaker>
          <p>Dispeream, ni mihi vehementer placet tuum consilium. Efficiam, ut intelligas te nactum
            docile ingenium et iuvenem minime ingratum. Equum, quem primum te dignum nactus in
            pascuis fuero, tibi dono mittam.</p>
        </sp>
        <sp>
          <speaker>Ne.</speaker>
          <p>Nunc superest, ut quod pollicitus es, vicissim praestes. Quid est, cur tantopere
            affectes falsam opinionem nobilitatis?</p>
        </sp>
        <sp>
          <speaker>Ha.</speaker>
          <p>Nullam aliam ob caussam, nisi quod his omnia licent impune. An hoc tibi leve videtur
            momentum?</p>
        </sp>
        <sp>
          <speaker>Ne.</speaker>
          <p>Ut pessime cedat, mors una debetur naturae, etiamsi vixisses in Carthusia. Et levius
            moriuntur in rota, quam qui moriuntur calculo, podagra aut paralysi. Nam militare est
            ,credere, nihil hominis superesse post mortem, praeter cadaver.</p>
        </sp>
        <sp>
          <speaker>Ha.</speaker>
          <p>Sic opinor.</p>
        </sp>
      </div>
      <div
        n="52"
        type="colloquium">
        <head>
          <foreign
            xml:lang="grc">Αστραγαλίσμος</foreign>, sive talorum lusus</head>
        <p>Personae</p>
        <castList>
          <castItem>Carolus</castItem>
          <castItem>Quirinus</castItem>
        </castList>
        <sp>
          <speaker>Qu.</speaker>
          <p>Disce, inquit Cato, sed a doctis. Cupio itaque, mi Utenhovi, te magistro discere,
            quamobrem prisci illi religionis antistites edixerint, ut clerici talaribus tunicis
            uterentur, hoc est, usque ad talos demissis.</p>
        </sp>
        <sp>
          <speaker>Ca.</speaker>
          <p>Duabus, opinor, de caussis. Primum verecundiae gratia, ne quid nudi pateret oculis. Nam
            olim nec hoc caligarum genus fuit repertum, quod nunc ab ilibus usque ad imos pedes
            corpus tegit, neque subligaribus aut femoralibus vulgo utebantur. Eadem de caussa turpe
            est foeminis, brevioribus uti vestimentis, quo magis consultum sit sexus pudori. Deinde
            ut non solum moribus, verum etiam habitu differrent a populo, in quo ut quisque est
            prophanissimus, ita brevissimis tunicis uti gaudet.</p>
        </sp>
        <sp>
          <speaker>Qu.</speaker>
          <p>Non dissimile veri est quod narras. Ceterum ex Aristotele Plinioque didici, nulli
            hominum esse talos, sed tantum quadrupedibus, non tamen omnibus, sed bisulcis plerisque,
            nec rursus nisi his in tibiis posterioribus. Unde igitur vestis dici talaris potest,
            quam gestat homo, nisi fuerunt homines olim quadrupedes, iuxta fabulam Aristophanis?</p>
        </sp>
        <sp>
          <speaker>Ca.</speaker>
          <p>Imo, si credimus Oedipo, et quadrupedes et tripedes et bipedes inveniuntur homines; nec
            raro nobis e bello redeunt unipedes, interdum apodes: sed quod ad tali vocabulum
            attinet, rectius mireris, si legas Horatium, qui fabulis quoque talos attribuit. Sic
            enim, opinor, scribit in Arte po&#235;tica:</p>
        </sp>
        <lg>
          <l>Securus, cadat, an recto stet fabula talo.</l>
        </lg>
        <sp>
          <speaker>Qu.</speaker>
          <p>Po&#235;tis licet, ut libet, loqui: apud quos Tmolus habet aures, et naves
            loquuntur, et saltant quercus.</p>
        </sp>
        <sp>
          <speaker>Ca.</speaker>
          <p>Quin et Aristoteles tuus hoc te docere poterat, esse talos dimidiatos, quos ille vocat <foreign
              xml:lang="grc">ἡμιαστραγάλους</foreign>, quales tradit esse lyncum generi. Addit,
            leonibus inesse quiddam vice tali, sed anfractuosum, quod ille vocat <foreign
              xml:lang="grc">λαβυρινθῶδες</foreign>, Plinius vertit tortuosum. Denique ubicunque
            committuntur ossa ossibus ad flexus commoditatem, cava prominentibus inter se
            respondent, utrinque lubrica cartilagine communitis, ac velut incrustatis partibus, ne
            mutuo attritu sese laedant, ut idem docet Aristoteles. In his fere est aliquid, quod a
            tali similitudine pariter et usu non discrepat; velut in ima tibia iuxta calcaneum, ubi
            totius pedis flexus est, prominet quiddam talo simile, quod Graeci <foreign
              xml:lang="grc">σφυρὸν</foreign> appellant. Rursus in flexura genu quod, ni fallor, <foreign
              xml:lang="grc">ἰσχίον</foreign> appellant, quidam vertebrum. Simile quiddam videmus in
            coxendicibus, in humeris; postremo in commissuris digitorum, pedis, ac manus. Quod ne
            tibi mirum videatur, Graeci tradunt <foreign
              xml:lang="grc">ἀστραγάλου</foreign> vocabulum apud probatos auctores tributum etiam
            ossibus, quibus spina connectitur, praesertim in cervice. Citant enim hoc carmen:</p>
          <lg>
            <l>
              <foreign
                xml:lang="grc">Εκ δέ μοι αὐχὴν ἀστραγάλων ἐάγη</foreign>
            </l>
          </lg>
          <p>Quoniam autem Aristoteles tradit, priores tibias animanti datas ad celeritatem, et ob
            id carere talis; posteriores ad stabilitatem, quod in eam partem vergat pondus corporis,
            quemadmodum ad robur iis, quae calcibus feriunt: Flaccus dum significare vult, fabulam
            non eiectam, sed ad finem usque peractam, dicit illam stetisse fixo talo: nec aliter
            tribuit fabulae talum, quam nos libro tribuimus calcem, et volumini umbilicum.</p>
        </sp>
        <sp>
          <speaker>Qu.</speaker>
          <p>Nae tu probe grammaticum agis.</p>
        </sp>
        <sp>
          <speaker>Ca.</speaker>
          <p>At quo magis id credas, Graeci literatores <foreign
              xml:lang="grc">ἀστράγαλον</foreign> dici volunt a <foreign
              xml:lang="grc">στρέφω</foreign> et <foreign
              xml:lang="grc">α</foreign> particula privativa, quod minime flectatur, sed immobilis
            sit. Quanquam alii malunt <foreign
              xml:lang="grc">ἀστράγαλον</foreign>, interiecta litera <foreign
              xml:lang="grc">ρ</foreign>, dictum pro <foreign
              xml:lang="grc">αστράγαλον</foreign>, quod lubrica volubilitate stare nesciat.</p>
        </sp>
        <sp>
          <speaker>Qu.</speaker>
          <p>Ad istum modum licet plura divinare. Simplicius erat dicere, Nescio.</p>
        </sp>
        <sp>
          <speaker>Ca.</speaker>
          <p>Non usque adeo videbitur absurda divinatio, si cogites quantam habeat caliginem vocum
            primitiva origo: tum in re nullam esse contrarietatem: quod apparebit, si propius
            inspicias. Volubilis est talus, sed ita volubilis, ut eam partem, cui innectitur, reddat
            ad standum firmiorem: deinde os ossi connectit, ne facile luxari queat.</p>
        </sp>
        <sp>
          <speaker>Qu.</speaker>
          <p>Tu vel sophistam agere possis, quantum video, si libeat.</p>
        </sp>
        <sp>
          <speaker>Ca.</speaker>
          <p>Sed nihil est, Talesi, quod nos torqueat etymologia vocis. Nam quod hodie Graeci vocant <foreign
              xml:lang="grc">ἀστράγαλον</foreign>, prisci, quorum est Callimachus dixerunt <foreign
              xml:lang="grc">ἀστριον</foreign>, cuius hoc refertur hemistichium; <foreign
              xml:lang="grc">Δέκα δ᾽ ἄστρια αἴνυτο λύτρον</foreign>, unde quemadmodum <foreign
              xml:lang="grc">ἀστράγαλίζειν</foreign>, ita et <foreign
              xml:lang="grc">ἀστρίζειν</foreign> dicebant talis ludere.</p>
        </sp>
        <sp>
          <speaker>Qu.</speaker>
          <p>Quale est igitur illud, quod proprie talum vocant?</p>
        </sp>
        <sp>
          <speaker>Ca.</speaker>
          <p>Est id quo nunc ludunt puellae, olim puerorum erat lusus, quemadmodum nuces. De quo est
            illud Graecorum: <foreign
              xml:lang="grc">Ἀμφ᾽ ἀστραγάλοισι χολωθεὶς</foreign>, quum iram levi de caussa
            susceptam indicant. Rursus Horatius in Odis: <emph>Nec regna vini sortiere talis</emph>.
            Item in Sermonibus: <emph>Te talos, Aule, nucesque</emph>, etc. Postremo dictum illud
            Lacedaemonii, ni fallor, Pueros esse fallendos talis, viros iureiurando. Hunc talum
            negant in ullo animante inveniri, quod sit <foreign
              xml:lang="grc">μώνυχον</foreign>, hoc est, ungula solida, excepto asino Indico
            unicorno: aut quod sit <foreign
              xml:lang="grc">πολυσχιδὲ</foreign>, hoc est, pede in multos digitos ungulasve fisso;
            quod genus sunt leo, panthera, canis, simius, homo et avis, aliaque permulta. Quae vero <foreign
              xml:lang="grc">δίχηλα</foreign> sunt, hoc est, ungula bisulca, pleraque talum habent,
            idque, ut recte dicebas, in posterioribus cruribus. Uni homini duplici de caussa tali
            non sunt; primum quia bipes, deinde quia quinis digitis fissos habet pedes.</p>
        </sp>
        <sp>
          <speaker>Qu.</speaker>
          <p>Ista frequenter audivi. Ceterum pervelim mihi situm ac formam tali describi. Nam istud
            lusus genus etiam puellis hodie fastiditum est: sed aleam, chartas, aliosque masculos
            lusus affectant.</p>
        </sp>
        <sp>
          <speaker>Ca.</speaker>
          <p>Non mirum, quum affectent et theologiam. Verum etiam si mathematicus sim, aut pictor,
            aut etiam plastes, non possim tibi melius tali formam exhibere, quam ipso talo: nisi
            mavis, ut tibi describam per literas, ut illi solent.</p>
        </sp>
        <sp>
          <speaker>Qu.</speaker>
          <p>Habesne talum?</p>
        </sp>
        <sp>
          <speaker>Ca.</speaker>
          <p>En tibi ovillum e dextro crure. Vides quatuor dumtaxat latera, quum in cubo et alea seu
            tessera sint sex; in ambitu quatuor, in summo et imo duo.</p>
        </sp>
        <sp>
          <speaker>Qu.</speaker>
          <p>Sic est.</p>
        </sp>
        <sp>
          <speaker>Ca.</speaker>
          <p>In talo, quoniam summa pars et ima curvatur, non sunt nisi quatuor latera: quorum unum
            vides velut in dorsum intumescere.</p>
        </sp>
        <sp>
          <speaker>Qu.</speaker>
          <p>Video.</p>
        </sp>
        <sp>
          <speaker>Ca.</speaker>
          <p>Quod est e regione, cavum habere. Illud Aristoteles vocat <foreign
              xml:lang="grc">πρανὲς</foreign>, id est, pronum; hoc <foreign
              xml:lang="grc">ὕπτιον</foreign>, id est, supinum. Velut in congressu uxoris et mariti,
            quum dant operam liberis, mulier supina est, vir pronus; et manus, si vola spectet
            terram, prona est; si invertas, supina. Quanquam oratores et poëtae nonnunquam his
            verbis abutuntur, quod ad hanc rem nihil attinet.</p>
        </sp>
        <sp>
          <speaker>Qu.</speaker>
          <p>Isthuc quidem eleganter oculis subiecisti. Inter reliqua duo latera quid est
            discriminis?</p>
        </sp>
        <sp>
          <speaker>Ca.</speaker>
          <p>Alterum modice cavatum est, ut ossi, cui innectitur, congruat: alterum propemodum nihil
            habet concavi, minusque armatum est cartilaginea tunica, sed tantum nervo et pelle
            tegitur.</p>
        </sp>
        <sp>
          <speaker>Qu.</speaker>
          <p>Video.</p>
        </sp>
        <sp>
          <speaker>Ca.</speaker>
          <p>Pronum latus nihil habet nervorum, sed supinae partis concavo adhaeret nervus,
            quemadmodum dextri lateris summo, laevi imo.</p>
        </sp>
        <sp>
          <speaker>Qu.</speaker>
          <p>Pulchre narras; sed unde dignoscam dexterum a sinistro?</p>
        </sp>
        <sp>
          <speaker>Ca.</speaker>
          <p>Recte admones. Nam perperam docui, nisi dextri cruris talum intelligas. Dicam igitur
            melius simulque, quod volebas, situm indicabo. Talus est in ipsa suffragine cruris infra
            coxam.</p>
        </sp>
        <sp>
          <speaker>Qu.</speaker>
          <p>Complures arbitrantur iuxta pedem esse.</p>
        </sp>
        <sp>
          <speaker>Ca.</speaker>
          <p>Errant. Is qui proprie dicitur talus, est in suffraginibus, quas Graeci <foreign
              xml:lang="grc">καμπὰς</foreign> vocant, sed crurum, ut dixi, posteriorum. Inter pedem
            tuum et genu tibia est.</p>
        </sp>
        <sp>
          <speaker>Qu.</speaker>
          <p>Sic opinor.</p>
        </sp>
        <sp>
          <speaker>Ca.</speaker>
          <p>Post genu <foreign
              xml:lang="grc">καμπή</foreign>.</p>
        </sp>
        <sp>
          <speaker>Qu.</speaker>
          <p>Assentior.</p>
        </sp>
        <sp>
          <speaker>Ca.</speaker>
          <p>Nam qui flexus est homini in brachiis, idem est quadrupedibus in cruribus
            posterioribus; simiam excipio semihominem. Itaque quod genu est in cruribus, id cubitus
            est in brachiis.</p>
        </sp>
        <sp>
          <speaker>Qu.</speaker>
          <p>Animadverto.</p>
        </sp>
        <sp>
          <speaker>Ca.</speaker>
          <p>Itaque flexus flexui respondet.</p>
        </sp>
        <sp>
          <speaker>Qu.</speaker>
          <p>Illud dicis, crurum posteriorum et priorum.</p>
        </sp>
        <sp>
          <speaker>Ca.</speaker>
          <p>Tenes. In ea igitur suffragine, quae respondet suffragini, quae est post genu, stat
            talus erectus, quum stat quadrupes, cuius summa et ima pars leniter incurvatur, quanquam
            non prorsus eodem modo. Nam superior replicatur in cornua quaedam, quas Aristoteles
            appellat <foreign
              xml:lang="grc">κεραίας</foreign>, Theodorus vertit antennas, iuxta quas se submittit
            pronum latus: ima tale nihil habet.</p>
        </sp>
        <sp>
          <speaker>Qu.</speaker>
          <p>Plane video.</p>
        </sp>
        <sp>
          <speaker>Ca.</speaker>
          <p>Illud ergo latus, quod spectat tibias priores, Aristoteles vocat supinum: quod illi
            adversum est, pronum. Rursum sunt duo latera, quorum alterum intus spectat tibiam
            posteriorem, puta laevam aut dextram, alterum spectat foras. Quod introrsum spectat,
            Aristoteles appellat <foreign
              xml:lang="grc">κῶλον</foreign>, quod foras, <foreign
              xml:lang="grc">ἰσχίον</foreign>.</p>
        </sp>
        <sp>
          <speaker>Qu.</speaker>
          <p>Prorsus oculis rem video. Iam superest ut nobis indices, quae fuerit olim talis ludendi
            ratio. Nam qui lusus nostra memoria dicitur in usu fuisse, nihil convenit cum iis, quae
            comperimus apud priscos auctores de hoc ludendi genere.</p>
        </sp>
        <sp>
          <speaker>Ca.</speaker>
          <p>Ac sane fieri potest, ut quemadmodum hodie chartis ac tesseris ad varias ludendi formas
            abutimur, ita non fuerit eadem apud veteres talis lusitandi ratio.</p>
        </sp>
        <sp>
          <speaker>Qu.</speaker>
          <p>Probabile est quod dicis.</p>
        </sp>
        <sp>
          <speaker>Ca.</speaker>
          <p>Theodorus Gaza, sive, ut alii malunt appellare, Thessalonicensis, vertens Aristotelis
            librum de historia animalium secundum, ait tali latus, quod foras transversum spectat,
            Canem vocari, quod introrsum ad alterum crus, Venerem. Ceterum hoc quidem de suo
            addidit. Nam Aristoteles haec tantum ponit: <foreign
              xml:lang="grc">Τὸ μὲν πρανὲς ἔξω, τὸ δὲ ὕπτιον εἴσω, καὶ τὰ μὲν κῶλα εντὸς ἐστραμμένα
              πρὸς ἄλληλα, τὰ δὲ ἰσχία καλούμενα ἔξω, καὶ ταὶς κεραίας ἄνω</foreign>. Ceterum quando
            constat ab aliis, Veneris iactum appellari, quoties ex quatuor talis nullus est, qui
            summam faciem habet cum alio congruentem, demiror quid sequutus Theodorus unum latus
            appellet Venerem. Erasmus noster, quem communem habemus amicum, huiusmodi observationum
            non admodum curiosus, in proverbiis aliquot ex auctoritate veterum indicat quaedam de
            ludo talorum; velut in proverbio, Non Chius, sed Cous, refert, Coum et Senionem eundem
            esse quem Graeci <foreign
              xml:lang="grc">ἑξίτην</foreign> dicunt. Idem tradit in proverbio, Chius ad Coum,
            (addens Chium eundem esse cum cane) Coi iactum fuisse felicem, Canis infelicem, teste
            Persio </p>
          <lg>
            <l>Quid dexter senio ferret,</l>
            <l>Scire erat in votis, damnosa canicula quantum</l>
            <l>Raderet.</l>
          </lg>
          <p>Itidem Propertius:</p>
          <lg>
            <l>Semper damnosi subsiluere canes.</l>
          </lg>
          <p>Et Ovidius libro de Tristibus secundo damnosos canes appellat. Addit ex Martiale,
            Senionem videri per se felicem; ceterum infelicem fieri, si accedat Canis. Sic enim
            loquitur:</p>
          <lg>
            <l>Senio nec nostrum cum cane quassat ebur.</l>
          </lg>
          <p>Iam Veneris iactum esse ut rarum, ita felicissimum, indicat Martialis in Apophoretis:</p>
          <lg>
            <l>Quum steterit vultu nullus tibi talus eodem,</l>
            <l>Munera me dices magna dedisse tibi.</l>
          </lg>
          <p>Tot autem talis ludebatur, quot quisque habet latera. Nam tesseris non plus tribus ludi
            solet. Sed propius ad ludendi rationem facit, quod scribit Suetonius in Octavio Augusto,
            recitans ex illius quadam ad Tiberium epistola haec: Inter coenam lusimus <foreign
              xml:lang="grc">γεροντικῶς</foreign> et heri et hodie. Talis enim iactatis ut quisque
            canem aut senionem miserat, in singulos talos singulos denarios in medium conferebat,
            quos tollebat universos qui Venerem iecerat.</p>
        </sp>
        <sp>
          <speaker>Qu.</speaker>
          <p>Docuisti, felicissimum esse iactum, quum omnes tali quatuor ostenderint diversum latus,
            quemadmodum in tesserarum ludo fortunatissimus est, qui dicitur Midas; at nondum
            declarasti, hunc iactum dici Venerem.</p>
        </sp>
        <sp>
          <speaker>Ca.</speaker>
          <p>Illud expediet tibi Lucianus, ita loquens in Cupidinibus: <foreign
              xml:lang="grc">Καὶ βαλὼν μὲν ἐπὶ σκοποῦ, μάλιστα δὲ εἴ ποτε τὴν θεὸν αὐτὴν εὐβολήσειε
              μηδενὸς ἀστραγάλου πεσόντος ἴσῳ σχήματι προσεκύνει, τῆς ἐπιθυμίας τεύξεσθαι
            νομίζων</foreign>. Loquitur autem illic de Venere.</p>
        </sp>
        <sp>
          <speaker>Qu.</speaker>
          <p>Si falsus est Theodorus, duo tantum latera suis vocabulis designantur.</p>
        </sp>
        <sp>
          <speaker>Ca.</speaker>
          <p>Fortassis alicuius auctoritatem ille sequtus est, quae nos fugit: quod apud auctores
            compertum est, afferimus in medium. Nam sunt qui meminerunt de numero Stesichorio in
            talis, quem putant ogdoadem esse: item de Euripideo, qui continebat quadraginta.</p>
        </sp>
        <sp>
          <speaker>Qu.</speaker>
          <p>Restat ut lusus leges praescribas.</p>
        </sp>
        <sp>
          <speaker>Ca.</speaker>
          <p>Non arbitror, pueros iisdem usos legibus, quibus se usum fuisse scribit Octavius. Nec
            probabile est, hoc ludendi genus quod commemorat, fuisse publicum. Id si fuisset, satis
            erat dixisse, Inter coenam lusimus talis. Sed mihi subindicare videtur novam ludendi
            conditionem inter illos repertam, velut aptam senibus, minimeque torquentem animos
            sollicita cogitatione, quemadmodum faciunt hodie complures lusus, ut levius sit
            intendere studiis.</p>
        </sp>
        <sp>
          <speaker>Qu.</speaker>
          <p>Profer, obsecro te, reliquos talos, ut experiamur.</p>
        </sp>
        <sp>
          <speaker>Ca.</speaker>
          <p>Sed deest nobis turricula volvendis talis, deinde tabula.</p>
        </sp>
        <sp>
          <speaker>Qu.</speaker>
          <p>Suffecerit haec mensa ad qualecunque specimen exhibendum. Pro turricula suffecerit
            cyathus aut pileum.</p>
        </sp>
        <sp>
          <speaker>Ca.</speaker>
          <p>Imo complexus cavarum manuum. Iactus saepius ostendit supinam partem, quam pronam, et
            pronam saepius, quam senionem aut canem.</p>
        </sp>
        <sp>
          <speaker>Qu.</speaker>
          <p>Videtur.</p>
        </sp>
        <sp>
          <speaker>Ca.</speaker>
          <p>Si inter quatuor talos extiterit unus canis, expones nummum; si duo, duos; si tres,
            tres; si quatuor, quatuor. Item quoties ieceris senionem, toties recipies unum e
          nummis.</p>
        </sp>
        <sp>
          <speaker>Qu.</speaker>
          <p>Quid si senionem cum cane?</p>
        </sp>
        <sp>
          <speaker>Ca.</speaker>
          <p>Si vis, uterque nummum addet, neuter tollet; cui primum obtigerit Venus, is auferet
            acervum.</p>
        </sp>
        <sp>
          <speaker>Qu.</speaker>
          <p>Quid si talus ostendat partem supinam aut pronam?</p>
        </sp>
        <sp>
          <speaker>Ca.</speaker>
          <p>Is iactus erit irritus, et aut tu iactum repetes, aut iaciendi ius ad me
          devolvetur.</p>
        </sp>
        <sp>
          <speaker>Qu.</speaker>
          <p>Placet devolutio.</p>
        </sp>
        <sp>
          <speaker>Ca.</speaker>
          <p>Nunc appone sortem.</p>
        </sp>
        <sp>
          <speaker>Qu.</speaker>
          <p>Experiamur absque periculo.</p>
        </sp>
        <sp>
          <speaker>Ca.</speaker>
          <p>Vis tu tantam artem discere gratis?</p>
        </sp>
        <sp>
          <speaker>Qu.</speaker>
          <p>Verum impar certamen est inter artificem et rudem.</p>
        </sp>
        <sp>
          <speaker>Ca.</speaker>
          <p>Atqui spes lucri et damni metus reddet te attentiorem.</p>
        </sp>
        <sp>
          <speaker>Qu.</speaker>
          <p>Quanti certabimus?</p>
        </sp>
        <sp>
          <speaker>Ca.</speaker>
          <p>Si vis cito ditescere, centum ducatis.</p>
        </sp>
        <sp>
          <speaker>Qu.</speaker>
          <p>Utinam sint quos deponam. Tutius paulatim ditescere. En tibi solidum assem.</p>
        </sp>
        <sp>
          <speaker>Ca.</speaker>
          <p>Age, addemus pusillum pusillo, quemadmodum monet Hesiodus; sic quoque fiet ingens
            acervus. Convolve ac mitte. Felix auspicium: canem habes; appone nummum et posthac
            agnosce damnosum latus. Da talos.</p>
        </sp>
        <sp>
          <speaker>Qu.</speaker>
          <p>Felicius auspicium: treis habes canes; appone.</p>
        </sp>
        <sp>
          <speaker>Ca.</speaker>
          <p>Insidiatur tibi fortuna. Mitte, sed circumvolutos, o bone. Labor irritus, pronum habes
            et supinum. Succedo, trade talos.</p>
        </sp>
        <sp>
          <speaker>Qu.</speaker>
          <p>O factum bene, rursum treis video canes.</p>
        </sp>
        <sp>
          <speaker>Ca.</speaker>
          <p>
            <foreign
              xml:lang="grc">Μὴ πρὸ τῆς νίκης ἐγκώμιον</foreign>. Illectat, inquam, te fortuna. Sed
            heus tu, ad hunc quidem modum edoctus sum. At mea sententia secus lusit Octavius.</p>
        </sp>
        <sp>
          <speaker>Qu.</speaker>
          <p>Quo modo?</p>
        </sp>
        <sp>
          <speaker>Ca.</speaker>
          <p>Qui canem iecerat, apponebat denarium, ut diximus; qui senionem, nihil quidem
            auferebat, sed alter ponebat.</p>
        </sp>
        <sp>
          <speaker>Qu.</speaker>
          <p>Quid si plures seniones exissent?</p>
        </sp>
        <sp>
          <speaker>Ca.</speaker>
          <p>Totidem nummos alter addebat. Bene cumulatum acerv\um semel tollebat Venus. Et illud
            addas licebit: cui nec senio obtigerit nec canis, nihil aliud quam mittendi vicem
            perdet.</p>
        </sp>
        <sp>
          <speaker>Qu.</speaker>
          <p>Non recuso.</p>
        </sp>
        <sp>
          <speaker>Ca.</speaker>
          <p>Mihi videtur et hoc elegantius: si tertio quisque iactu defungatur, qui talos tenet, et
            mox alteri tradat vices.</p>
        </sp>
        <sp>
          <speaker>Qu.</speaker>
          <p>Placet, sed quota Venus finiet ludum?</p>
        </sp>
        <sp>
          <speaker>Ca.</speaker>
          <p>Tertia, si videtur. Deinceps liberum erit de integro pacisci; siquidem tum raro, tum
            paucis favet Venus. Nunc aggrediamur bonis avibus.</p>
        </sp>
        <sp>
          <speaker>Qu.</speaker>
          <p>Fiat, sed praestat occludere fores, ne nostrae culinae regina videat nos puerorum more
            ineptientes.</p>
        </sp>
        <sp>
          <speaker>Ca.</speaker>
          <p>Imo seniliter potius. Adeone loquacem habes famulam?</p>
        </sp>
        <sp>
          <speaker>Qu.</speaker>
          <p>Tam futilem, ut, si desint homines quibus narret quicquid domi geritur, longo sermone
            gallinis narret ac felibus.</p>
        </sp>
        <sp>
          <speaker>Ca.</speaker>
          <p>Heus puer, claude ostium et obde pessulum, ne quis subitus interveniat spectator, quo
            liceat ad satietatem usque ludere.</p>
        </sp>
      </div>
      <div
        n="53"
        type="colloquium">
        <head>Senatulus, sive <foreign
            xml:lang="grc">γυναικοσυνέδριον</foreign>
        </head>
        <p>Personae</p>
        <castList>
          <castItem>Cornelia</castItem>
          <castItem>Margareta</castItem>
          <castItem>Perotta</castItem>
          <castItem>Iulia</castItem>
          <castItem>Catharina</castItem>
        </castList>
        <sp>
          <speaker>Co.</speaker>
          <p>Quod felix faustumque sit huic ordini, totique Reipublicae foemineae et frequentes
            hodie convenistis et alacres; unde spem optimam concipio, futurum, ut Deus propitius
            cuiquam ea suggerat in animum, quae ad communem omnium et dignitatem, et utilitatem
            pertinet. Scitis, opinor, omnes, quantum hinc commodis nostris decesserit, quod, cum
            viri quotidianis conventibus suum agant negotium, nos colo telaeque assidentes causam
            nostram deserimus. Itaque res huc devenit, ut nec inter nos sit ulla Reipublicae
            disciplina, et viri nos pene pro delectamentis habeant, vixque hominis vocabulo
            dignentur. Quod si, qua coepimus, pergamus, divinate vos ipsae, quo tandem res sit
            evasura: vereor enim verba sinistri ominis eloqui. Ut dignitatem nostram negligamus,
            certe incolumitas debet esse curae. At sapientissimus ille rex scriptum
              reliquit,<emph>Ibi demum esse salutem, ubi multa consilia</emph>. Habent episcopi suas
            synodos, habent monachorum greges sua conciliabula, habent milites suas stationes,
            habent fures sua conventicula: denique habet et formicarum genus suos congressus. Solae
            omnium animantium mulieres nunquam coimus.</p>
        </sp>
        <sp>
          <speaker>Ma.</speaker>
          <p>Saepius quam decet.</p>
        </sp>
        <sp>
          <speaker>Co.</speaker>
          <p>Nondum interloquendi tempus est; sinite me perorare; dabitur singulis dicendi locus.
            Neque novum est quod facimus, vetus exemplum revocamus. Siquidem ante annos mille
            trecentos, ni fallor, Heliogabalus Caesar laudatissimus.</p>
        </sp>
        <sp>
          <speaker>Pe.</speaker>
          <p>Quid laudatissimus, quem unco tractum in cloacam proiectum esse constat?</p>
        </sp>
        <sp>
          <speaker>Co.</speaker>
          <p>Rursus interpellor. Si quem hac ratione probamus aut improbamus, malum dicemus
            Christum, quod in crucem suffixus sit: pium Domitium, quod domi sit mortuus. Atqui nihil
            obiicitur Heliogabalo atrocius, quam quod sacrum ignem, qui a vestalibus servabatur, in
            terram abiecerit, quodque domi in larario Mosen habuerit et Christum, quem illi
            contumeliae caussa Chrestum vocabant. Is igitur Heliogabalus instituit, ut quemadmodum
            Imperator cum suis habebat senatum, in quo de rebus communibus consultaret; ita haberet
            et mater illius Augusta senatum suum, in quo de foemineae gentis negotiis tractaretur:
            quem viri vel iocandi, vel discernendi gratia,<emph>Senatulum</emph>vocabant. Hoc
            exemplum tot iam saeculis intermissum res ipsa iam dudum monet nos instaurare. Nec ullam
            moveat, quod Paulus Apostolus<emph>vetat mulierem loqui in coetu, quam ille vocat
              Ecclesiam</emph>: de coetu virorum loquitur; hic coetus est muliebris. Alioqui si
            semper tacendum erit foeminis, in quem usum natura dedit nobis et linguas non minus
            expeditas quam sunt virorum, et vocem non minus sonoram quanquam illi sonant raucius, ac
            propius referunt asinos, quam nos. Verum illud oportet nobis omnibus esse curae, ut ea
            gravitate tractemus hoc negotium, ne rursus viri<emph>Senatulum</emph>appellent; aut
            fortasse probrosius aliquod nomen excogitent, ut solent in nos libenter esse dicaces.
            Quanquam si liceat illorum comitia veris aestimare, plus quam muliebria videri possint.
            Videmus, monarchas tot iam annis nihil aliud quam belligerari: inter theologos,
            sacerdotes, episcopos, et populum nihil convenire: quot homines, tot sententiae; et in
            his ipsis plus quam muliebris est inconstantia. Nec civitati cum civitate, nec vicino
            cum vicino concordia est. Si nobis essent traditae rerum habenae, aliquando, ni fallor,
            tolerabilius haberent res humanae. Non est fortasse foeminei pudoris, tantis proceribus
            tribuere stultitia: at fas est, opinor, recitare quod scripsit Salomon proverbiorum
            capite decimo tertio:<emph>inter superbos semper iurgia sunt: qui autem agunt omnia cum
              consilio, reguntur sapientia</emph>. Sed ne vos longiore morer prooemio, uti singula
            gerantur ordine, decenter et sine tumultu; primo loco tractandum erit, quae debent
            interesse concilio, quae submovendae sint. Nam<emph>immodica turba, tumultus est verius,
              quam concilium: et paucorum consessus habet quiddam tyrannicum</emph>. Huc ego censeo
            nullam recipienda virginem, eo quod incident permulta, quae non decet illas audire.</p>
        </sp>
        <sp>
          <speaker>Iu.</speaker>
          <p>At quo signo dignoscas virgines? An pro virginibus habebuntur, quaecunque coronam
            gestant?</p>
        </sp>
        <sp>
          <speaker>Co.</speaker>
          <p>Non. At nuptas tantum recipiendas censeo.</p>
        </sp>
        <sp>
          <speaker>Iu.</speaker>
          <p>Et inter nuptas virgines sunt, quae maritos habent eunuchos.</p>
        </sp>
        <sp>
          <speaker>Co.</speaker>
          <p>Sed tribuatur hoc honoris coniugio, ut nuptae pro mulieribus habeantur.</p>
        </sp>
        <sp>
          <speaker>Iu.</speaker>
          <p>Alioqui si non excludimus nisi virgines, erit immensa turba, nec multo decrescet
            numero.</p>
        </sp>
        <sp>
          <speaker>Co.</speaker>
          <p>Excludentur et plusquam ter nuptae.</p>
        </sp>
        <sp>
          <speaker>Iu.</speaker>
          <p>Quam ob rem?</p>
        </sp>
        <sp>
          <speaker>Co.</speaker>
          <p>Quoniam illis velut emeritis debetur missio. Idem censeo de septuagesimum annum
            egressis. Statuendum, ne qua nominatim de viro suo loquatur petulantius: in genere fas
            sit; sed ea moderatione,<emph>ne quid nimis</emph>.</p>
        </sp>
        <sp>
          <speaker>Ca.</speaker>
          <p>Qui minus hic libere de viris liceat dicere, cum ipsi de nobis nusquam non loquantur?
            Meus Titius si quando studet esse conviva festivior, narrat, quid mecum noctu egerit,
            quid dixerim; neque raro multa solet affingere.</p>
        </sp>
        <sp>
          <speaker>Co.</speaker>
          <p>Si velimus fateri verum, nostra dignitas pendet a viris: eos si traducimus, quid aliud
            quam nos ipsas dehonestamus? Quanquam autem habemus non paucas iustae querimoniae
            causas, tamen expensa rerum omnium summa, nostra potior, est, quam illorum conditio.
            Illi dum quaerunt rem, per omnes terras ac maria volitant, non sine capitis discrimine:
            illi, si bellum incidat, excitantur buccina, ferrei stant in acie, dum nos domi sedemus
            tutae. Si quid committunt adversus leges, gravius in illos animadvertitur; nostro sexui
            parcitur. Denique magna ex parte in nobis situm est, ut commodos habemus maritos. Restat
            ut de consessus ordine statuatur, ne nobis eveniat, quod frequenter usu venit regum,
            principum ac pontificum oratoribus, qui in conciliis totos tres menses litigant,
            antequam possint considere. Itaque censeo, primum esse debere nobilium ordinem; et in
            his praecedent, quae quatuor habent nobilitatis partes: proximae, quae tres: deinde,
            quae duas: postremae, quae unam: postremo, quae dimidiatam. Et in singulis ordinibus
            locus ex antiquitate designabitur. Nothae in suo quoque ordine extremum tenebunt locum.
            Alter consessus erit plebeiarum. In hoc primas tenebunt, quae copiosiorem sobolem enixae
            sunt. Inter pares litem dirimet aetas. Tertius erit earum, quae nondum pepererunt.</p>
        </sp>
        <sp>
          <speaker>Ca.</speaker>
          <p>Quo mittis viduas?</p>
        </sp>
        <sp>
          <speaker>Co.</speaker>
          <p>Commode mones. Istis locus dabitur in medio matrum, si modo liberos habent,
            habuerintve. Steriles extremum obtinebunt locum.</p>
        </sp>
        <sp>
          <speaker>Iu.</speaker>
          <p>Quem locum designas sacerdotum ac monachorum uxoribus'</p>
        </sp>
        <sp>
          <speaker>Co.</speaker>
          <p>De his proximo consessu deliberabimus.</p>
        </sp>
        <sp>
          <speaker>Iu.</speaker>
          <p>Quid de his, quae corpore faciunt quaestum?</p>
        </sp>
        <sp>
          <speaker>Co.</speaker>
          <p>Non patiemur hunc senatum admixtu talium inquinari.</p>
        </sp>
        <sp>
          <speaker>Iu.</speaker>
          <p>Quid de concubinis?</p>
        </sp>
        <sp>
          <speaker>Co.</speaker>
          <p>Istarum non simplex est genus; de quibus per otium tractabitur. Adiiciendum est,
            quomodo fieri debeat Senatusconsultum, punctisne an calculis, an suffragiis vocalibus,
            an porrectis digitis, an discessione.</p>
        </sp>
        <sp>
          <speaker>Ca.</speaker>
          <p>In calculis dolus est, quemadmodum et in punctis: si pedibus eatur in sententiam,
            quoniam vestes longas gerimus, nimium movebimus pulveris: optimum igitur, uti voce
            pronuntiet unaquaeque quod sentit.</p>
        </sp>
        <sp>
          <speaker>Co.</speaker>
          <p>At difficile est numerare voces. Deinde cavendum, ne fiat pro consilio convicium.</p>
        </sp>
        <sp>
          <speaker>Ca.</speaker>
          <p>Nihil fiet absque notariis, ne quid possit excidere.</p>
        </sp>
        <sp>
          <speaker>Co.</speaker>
          <p>Ita quidem consultum est numero. Sed quibus modis excludes convicium?</p>
        </sp>
        <sp>
          <speaker>Ca.</speaker>
          <p>Ne qua loquatur nisi rogata, et suo ordine. Quae secus fecerit, e senatu movebitur. Tum
            si qua quid effutierit eorum, quae heic aguntur, silentio plectetur triduano.</p>
        </sp>
        <sp>
          <speaker>Co.</speaker>
          <p>Hactenus de ratione tractandi. Nunc accipite, quibus de rebus consultandum sit. Primam
            oportet esse curam dignitatis: ea potissimum sita est in cultu. Cuius rei tantus est
            neglectus, ut hodie vix agnoscas discrimen inter nobilem et plebeiam, inter nuptam et
            virginem et viduam, inter matronam et meretricem. Adeo sublatus est pudor, ut quidvis
            usurpet quaelibet. Videre est plus quam plebeias ac loci plane sordidi, vestibus
            holosericis, undulatis, florulentis, virgatis, byssinis, aureis, argenteis, pellibus
            zebellinis, Madauricis, cum interim maritus domi consuat calceos. Digitos habent
            smaragdis et adamantibus onustos; nam uniones nunc vulgo fastidiuntur. Ne quid querar de
            succinis et coralliis et crepidis inauratis. Satis erat tenuibus, in honorem sexus
            cingulis uti sericis, ac fimbrias vestium serico limbo decorare; nunc geminum est malum,
            et res familiaris extenuatur, et ordo, qui dignitatis est custos, confunditur. Si
            pilentis et lecticis eboratis ac bysso tectis vehuntur plebeiae, quid relictum est
            nobilibus ac potentibus? Et si vix equiti nupta caudam trahit ulnarum quindecim, quid
            faciet Ducis aut Comitis uxor? Atque haec res hodie est intolerabilior, quod mira
            temeritate subinde mutamus cultum. Pridem e porrectis a vertice cornibus pendebant
            linteamina. Hoc ornatu foeminae principes discernebantur a plebeiis. Illae ne quid
            conveniret, sumpserunt pilea foris ostentantia pelles albas nigris maculis variegatas.
            Statim vulgus arripuit. Rursus mutato cultu sumpserunt flammea nigra bysso. Id
            foeminarum vulgus non solum ausum est imitari, verum etiam addiderunt fimbrias aureas,
            denique et gemmas. Olim nobilium erat, a fronte atque a temporibus revulsis pilis in
            verticem capillos cogere. Non diu licuit, mox quaelibet aemulatae sunt. Tandem
            demiserunt crines in frontem; protinus et hoc imitatae sunt plebeiae. Solae nobiles olim
            habebant laterones et ante ambulones; et ex his unum delicatum, qui surrecturae manum
            porrigeret, qui laevam incedentis brachio dextro fulciret: nec hoc honoris concedebatur
            nisi bene nato. Nunc ut passim id faciunt matronae, ita quoslibet ad hoc officium
            recipiunt, quemadmodum ad gestandum a tergo caudam. Item olim solae nobiles salutabant
            osculo, nec quemvis ad osculum recipiebant, imo ne dextram quidem porrigebant
            quibuslibet. Nunc qui corium olent, irruunt ad osculum foeminae, quae scutum habet
            plenae nobilitatis. Nec in coniugiis quidem habetur ulla dignitatis ratio. Patriciae
            nubunt plebeiis, plebeiae patriciis: ita nascuntur nobis hybridae. Nec ulla tam obscuro
            loco nata est, quae metuit adhibere fucos omnes nobilium: cum plebeiis sufficere
            deberet, aut flos recentis cervisiae, aut succus recens ab arbore detracti corticis, aut
            si quid aliud parvo parabile: purpurissam, cerussam, stibium, reliquosque colores
            elegantiores oportebat claris foeminis relinquere. Iam in conviviis, in publico incessu,
            quam nullus ordo! Saepe fit ut negotiatoris uxor dedignetur utroque parente nobili
            cedere. Res igitur ipsa iam dudum hortatur, ut hisce de rebus aliquid certi statuamus.
            Atque haec inter nos facile poterunt transigi, quoniam non nisi ad foemineum pertinent
            genus. Est autem et quod cum viris agamus, qui nos summovent ab omni dignitate, ac
            tantum nos pro lotricibus et cocis habent, ipsi res omnes pro suo gerunt arbitratu.
            Concedemus igitur illis magistratus publicos, ac bellicae rei curam. Quis hoc ferat,
            quod in clypeo semper uxoris insignia laevum habent latus, etiamsi tribus partibus
            superet viri nobilitatem? Deinde par est, ut in elocandis liberis etiam mater habeat ius
            suffragii. Et fortassis hoc quoque evincemus, ut vicissim geramus officia publica;
            duntaxat, quae intra moenia, et sine armis geri possunt. Haec est summa rerum, de quibus
            mihi videtur operae pretium consultare. Super his apud se quaeque deliberet, ut de
            singulis fiant senatusconsulta, et si cui vestrum aliquid quippiam in mentem venerit,
            cras in medium conferat. Conveniemus enim diebus singulis, donec synodum absolverimus.
            Adhibeantur notariae quatuor, quae notis excipiant, quidquid dicatur. Praeterea
            quaestoriae duae, quae loquendi facultatem vel faciant, vel adimant. Sit hic consessus
            divinationis.</p>
        </sp>
      </div>
      <div
        n="54"
        type="colloquium">
        <head>Diluculum</head>
        <p>Personae</p>
        <castList>
          <castItem>Nephalius</castItem>
          <castItem>Philypnus</castItem>
        </castList>
        <sp>
          <speaker>Ne.</speaker>
          <p>Hodie te conventum volebam, Philypne, sed negabaris esse domi.</p>
        </sp>
        <sp>
          <speaker>Ph.</speaker>
          <p>Non omnino mentiti sunt: tibi quidem non eram, sed mihi tum eram maxime.</p>
        </sp>
        <sp>
          <speaker>Ne.</speaker>
          <p>Quid istuc aenigmatis est?</p>
        </sp>
        <sp>
          <speaker>Ph.</speaker>
          <p>Nosti illud vetus proverbium:<emph>Non omnibus dormio</emph>. Nec te fugit ille Nasicae
            iocus, cui cum, Ennium familiarem invisere volenti, ancilla iussu heri negasset esse
            domi, sensit Nasica et discessit. Ceterum ubi vicissim Ennius Nasicae domum ingressus
            rogaret puerum, num esset intus, Nasica de conclavi clamavit,<emph>Non</emph>,
              inquiens,<emph>sum domi</emph>. Quumque Ennius agnita voce dixisset,<emph>Impudens,
              non te loquentem agnosco?</emph>
            <emph>Imo tu</emph>, inquit Nasica,<emph>impudentior, qui mihi ipsi fidem non habeas,
              cum ego crediderim ancillae tuae</emph>.</p>
        </sp>
        <sp>
          <speaker>Ne.</speaker>
          <p>Eras fortassis occupatior.</p>
        </sp>
        <sp>
          <speaker>Ph.</speaker>
          <p>Imo suaviter otiosus.</p>
        </sp>
        <sp>
          <speaker>Ne.</speaker>
          <p>Rursum aenigmate torques.</p>
        </sp>
        <sp>
          <speaker>Ph.</speaker>
          <p>Dicam igitur explanate, nec aliud dicam ficum, quam ficum.</p>
        </sp>
        <sp>
          <speaker>Ne.</speaker>
          <p>Dic.</p>
        </sp>
        <sp>
          <speaker>Ph.</speaker>
          <p>Altum dormiebam.</p>
        </sp>
        <sp>
          <speaker>Ne.</speaker>
          <p>Quid ais? Atqui iam praeterierat octava, cum sol hoc mense surgat ante quartam.</p>
        </sp>
        <sp>
          <speaker>Ph.</speaker>
          <p>Per me quidem soli liberum est vel media nocte surgere, modo mihi liceat ad satietatem
            usque dormire.</p>
        </sp>
        <sp>
          <speaker>Ne.</speaker>
          <p>Verum istuc utrum casu accidit, an consuetudo est?</p>
        </sp>
        <sp>
          <speaker>Ph.</speaker>
          <p>Consuetudo prorsus.</p>
        </sp>
        <sp>
          <speaker>Ne.</speaker>
          <p>Atqui rei non bonae consuetudo pessima est.</p>
        </sp>
        <sp>
          <speaker>Ph.</speaker>
          <p>Imo nullus est somnus suavior, quam post exortum solem.</p>
        </sp>
        <sp>
          <speaker>Ne.</speaker>
          <p>Qua tandem hora soles lectum relinquere?</p>
        </sp>
        <sp>
          <speaker>Ph.</speaker>
          <p>Inter quartam et nonam.</p>
        </sp>
        <sp>
          <speaker>Ne.</speaker>
          <p>Satis amplum spatium: vix tot horis comuntur reginae. Sed unde venisti in istam
            consuetudinem?</p>
        </sp>
        <sp>
          <speaker>Ph.</speaker>
          <p>Quia solemus convivia, lusus et iocos in multam proferre noctem; id dispendii matutino
            somno pensamus.</p>
        </sp>
        <sp>
          <speaker>Ne.</speaker>
          <p>Vix unquam vidi hominem te perditius prodigum.</p>
        </sp>
        <sp>
          <speaker>Ph.</speaker>
          <p>Mihi parsimonia videtur magis, quam profusio. Interim nec candelas absumo, nec vestes
            detero.</p>
        </sp>
        <sp>
          <speaker>Ne.</speaker>
          <p>Praepostera sane parsimonia, servare vitrum, ut perdas gemmas. Aliter sapuit ille
            Philosophus, qui rogatus, quid esset pretiosissimum, respondet,<emph>Tempus</emph>.
            Porro cum constet, diluculum esse totius diei partem optimam, tu quod in re
            pretiosissima pretiosissimum est, gaudes perdere.</p>
        </sp>
        <sp>
          <speaker>Ph.</speaker>
          <p>An hoc perit, quod datur corpusculo?</p>
        </sp>
        <sp>
          <speaker>Ne.</speaker>
          <p>Imo detrahitur corpusculo, quod tum suavissime afficitur, maximeque vegetatur, cum
            tempestivo moderatoque somno reficitur, et matutina vigilia corroboratur.</p>
        </sp>
        <sp>
          <speaker>Ph.</speaker>
          <p>Sed dulce est dormire.</p>
        </sp>
        <sp>
          <speaker>Ne.</speaker>
          <p>Quid esse potest dulce nihil sentienti?</p>
        </sp>
        <sp>
          <speaker>Ph.</speaker>
          <p>Hoc ipsum dulce est, nihil sentire molestiae.</p>
        </sp>
        <sp>
          <speaker>Ne.</speaker>
          <p>Atqui isto nomine feliciores sunt, qui dormiunt in sepulcris. Nam dormienti nonnunquam
            insomnia molesta sunt.</p>
        </sp>
        <sp>
          <speaker>Ph.</speaker>
          <p>Aiunt, eo somno maxime saginari corpus.</p>
        </sp>
        <sp>
          <speaker>Ne.</speaker>
          <p>Ista glirium sagina est, non hominum. Recte saginantur animalia quae parantur epulis:
            homini quorsum attinet accersere obesitatem, nisi graviore sarcina onustus incedat? Dic
            mihi, si famulum haberes, utrum obesum mallem an vegetum, et ad omnia munia habilem?</p>
        </sp>
        <sp>
          <speaker>Ph.</speaker>
          <p>Atqui non sum famulus.</p>
        </sp>
        <sp>
          <speaker>Ne.</speaker>
          <p>Mihi sat est, quod ministrum officiis aptum malles, quam bene saginatum.</p>
        </sp>
        <sp>
          <speaker>Ph.</speaker>
          <p>Plane mallem.</p>
        </sp>
        <sp>
          <speaker>Ne.</speaker>
          <p>At Plato dixit, animum hominis hominem esse, corpus nihil aliud esse quam domicilium
            aut instrumentum. Tu certe fateberis, opinor, animum esse principalem hominis portionem,
            corpus animi ministrum.</p>
        </sp>
        <sp>
          <speaker>Ph.</speaker>
          <p>Esto, si vis.</p>
        </sp>
        <sp>
          <speaker>Ne.</speaker>
          <p>Cum tibi nolles ministrum abdomine tardum, sed agilem malles et alacrem, cur animo
            paras ministrum ignavum et obesum?</p>
        </sp>
        <sp>
          <speaker>Ph.</speaker>
          <p>Vincor veris.</p>
        </sp>
        <sp>
          <speaker>Ne.</speaker>
          <p>Iam aliud dispendium accipe: ut animus longe praestat corpori, ita fateris, opes animi
            longe praecellere bona corporis.</p>
        </sp>
        <sp>
          <speaker>Ph.</speaker>
          <p>Probabile dicis.</p>
        </sp>
        <sp>
          <speaker>Ne.</speaker>
          <p>Sed inter animi bona, primas tenet sapientia.</p>
        </sp>
        <sp>
          <speaker>Ph.</speaker>
          <p>Fateor.</p>
        </sp>
        <sp>
          <speaker>Ne.</speaker>
          <p>Ad hanc parandam nulla diei pars utilior, quam diluculum, cum Sol novus exoriens
            vigorem et alacritatem adfert rebus omnibus, discutitque nebulas e ventriculo exhalari
            consuetas, quae mentis domicilium solent obnubilare.</p>
        </sp>
        <sp>
          <speaker>Ph.</speaker>
          <p>Non repugno.</p>
        </sp>
        <sp>
          <speaker>Ne.</speaker>
          <p>Nunc mihi supputa quantum eruditionis tibi parare possis quatuor illis horis, quas
            somno intempestivo perdis.</p>
        </sp>
        <sp>
          <speaker>Ph.</speaker>
          <p>Profecto multum.</p>
        </sp>
        <sp>
          <speaker>Ne.</speaker>
          <p>Expertus sum, in studiis plus effici una hora matutina, quam tribus pomeridianis; idque
            nullo corporis detrimento.</p>
        </sp>
        <sp>
          <speaker>Ph.</speaker>
          <p>Audivi.</p>
        </sp>
        <sp>
          <speaker>Ne.</speaker>
          <p>Deinde illud reputa, si singulorum dierum iacturam in summam conferas, quantus sit
            futurus cumulus.</p>
        </sp>
        <sp>
          <speaker>Ph.</speaker>
          <p>Ingens profecto.</p>
        </sp>
        <sp>
          <speaker>Ne.</speaker>
          <p>Qui gemmas et aurum temere profundit, prodigus habetur, et tutorem accipit: haec bona
            tanto pretiosiora qui perdit, nonne multo turpius prodigus est?</p>
        </sp>
        <sp>
          <speaker>Ph.</speaker>
          <p>Sic apparet, si rem recta ratione perpendamus.</p>
        </sp>
        <sp>
          <speaker>Ne.</speaker>
          <p>Iam illud expende, quod scripsit Plato,<emph>nihil esse pulchrius, nihil amabilius
              sapientia: quae si corporeis oculis cerni posset, incredibiles sui amores
            excitaret.</emph>
          </p>
        </sp>
        <sp>
          <speaker>Ph.</speaker>
          <p>Atqui illa cerni non potest.</p>
        </sp>
        <sp>
          <speaker>Ne.</speaker>
          <p>Fateor, corporeis oculis. Verum cernitur oculis animi, quae pars est hominis potior. Et
            ubi amor est incredibilis, ibi summa voluptas adsit oportet, quoties animo cum tali
            amica congreditur.</p>
        </sp>
        <sp>
          <speaker>Ph.</speaker>
          <p>Verisimile narras.</p>
        </sp>
        <sp>
          <speaker>Ne.</speaker>
          <p>I nunc, et somnum, mortis imaginem, cum hac voluptate commuta, si videtur.</p>
        </sp>
        <sp>
          <speaker>Ph.</speaker>
          <p>Verum interim pereunt nocturni lusus.</p>
        </sp>
        <sp>
          <speaker>Ne.</speaker>
          <p>Bene pereunt, quae peiora melioribus, inhonesta praeclaris, vilissima pretiosissimis
            permutantur. Bene perdit plumbum, qui illud vertit in aurum. Noctem natura somno
            tribuit: sol exoriens cum omne animantium genus tum praecipue hominem ad vitae munia
              revocat<emph>. Qui dormiunt</emph>, inquit Paulus,<emph>nocte dormiunt, et qui ebrii
              sunt, nocte ebrii sunt</emph>. Proinde quid turpius, quam cum omnia animantia cum sole
            expergiscantur, quaedam etiam illum nondum apparentem sed adventantem cantu salutent,
            cum elephantus solem orientem adoret; hominem diu post solis exortum stertere? Quoties
            aureus ille splendor illustrat cubiculum tuum, nonne videtur exprobrare
              dormienti:<emph>Stulte, quid optimam vitae tuae partem gaudes perdere? Non in hoc
              luceo, ut abditi dormiatis, sed ut rebus honestissimis invigiletis. Nemo lucernam
              accendit ut dormiat, sed ut aliquid operis agat: et ad hanc lucernam omnium
              pulcherrimam nihil aliud quam stertis</emph>.</p>
        </sp>
        <sp>
          <speaker>Ph.</speaker>
          <p>Belle declamas.</p>
        </sp>
        <sp>
          <speaker>Ne.</speaker>
          <p>Non belle, sed vere. Age, non dubito quin frequenter, audiveris illud
              Hesiodeum:<emph>Sera in fundo parsimonia</emph>.</p>
        </sp>
        <sp>
          <speaker>Ph.</speaker>
          <p>Frequentissime. Nam in dolii medio vinum est optimum.</p>
        </sp>
        <sp>
          <speaker>Ne.</speaker>
          <p>Atqui in vita prima pars, nimirum adolescientia, est optima.</p>
        </sp>
        <sp>
          <speaker>Ph.</speaker>
          <p>Profecto sic est.</p>
        </sp>
        <sp>
          <speaker>Ne.</speaker>
          <p>At diluculum hoc est diei, quod adolescientia vitae. An non igitur stulte faciunt, qui
            adolescientiam nugis, matutinas horas somno perdunt?</p>
        </sp>
        <sp>
          <speaker>Ph.</speaker>
          <p>Sic apparet.</p>
        </sp>
        <sp>
          <speaker>Ne.</speaker>
          <p>An est ulla possessio, quae cum hominis vita sit conferenda?</p>
        </sp>
        <sp>
          <speaker>Ph.</speaker>
          <p>Ne universa quidem Persarum gaza.</p>
        </sp>
        <sp>
          <speaker>Ne.</speaker>
          <p>An non vehementer odisses hominem, qui tibi vitam posset ac vellet malis artibus ad
            annos aliquot decurtare?</p>
        </sp>
        <sp>
          <speaker>Ph.</speaker>
          <p>Illi mallem ipsi vitam eripere.</p>
        </sp>
        <sp>
          <speaker>Ne.</speaker>
          <p>Verum peiores ac nocentiores arbitror, qui sibi volentes reddunt vitam breviorem.</p>
        </sp>
        <sp>
          <speaker>Ph.</speaker>
          <p>Fateor, si qui tales reperiantur.</p>
        </sp>
        <sp>
          <speaker>Ne.</speaker>
          <p>Reperiantur? Imo id faciunt omnes tui similes.</p>
        </sp>
        <sp>
          <speaker>Ph.</speaker>
          <p>Bona verba.</p>
        </sp>
        <sp>
          <speaker>Ne.</speaker>
          <p>Optima. Sic tuo cum animo reputa: nonne videtur rectissime dixisse Plinius, vitam esse
            vigiliam, et hoc pluribus horis hominem vivere, quo maiorem temporis partem impenderit
            studiis? Somnus enim mors quaedam est. Unde et ab inferis venire fingitur, et ab Homero
            mortis germanus dictus est. Itaque quos somnus occupat, nec inter vivos, nec inter
            mortuos censentur, sed tamen potius inter mortuos.</p>
        </sp>
        <sp>
          <speaker>Ph.</speaker>
          <p>Ita videtur omnino.</p>
        </sp>
        <sp>
          <speaker>Ne.</speaker>
          <p>Nunc mihi rationem subducito, quantam vitae portionem sibi resecent, qui singulis
            diebus tres aut quatuor horas perdunt somno.</p>
        </sp>
        <sp>
          <speaker>Ph.</speaker>
          <p>Video summam immensam.</p>
        </sp>
        <sp>
          <speaker>Ne.</speaker>
          <p>Nonne pro deo haberes Alcumistam, qui posset decem annos vitae summae adiicere, et
            provectiorem aetatem ad adolescientiae vigorem revocare?</p>
        </sp>
        <sp>
          <speaker>Ph.</speaker>
          <p>Quidni habeam?</p>
        </sp>
        <sp>
          <speaker>Ne.</speaker>
          <p>Sed hoc tam divinum beneficium ipse tibi praestare potes.</p>
        </sp>
        <sp>
          <speaker>Ph.</speaker>
          <p>Qui sic?</p>
        </sp>
        <sp>
          <speaker>Ne.</speaker>
          <p>Quia mane diei est adolescentia; usque ad meridiem fervet iuventus; mox virilis aetas;
            cui succedit pro senecta vespera; vespera excipit occasus, velut diei mors. Magnum autem
            vectigal parsimonia est, sed nusquam maius quam heic. An non igitur ingens lucrum sibi
            adiunxit, qui magnam vitae partem, eamque optimam, perdere desiit.</p>
        </sp>
        <sp>
          <speaker>Ph.</speaker>
          <p>Vera praedicas.</p>
        </sp>
        <sp>
          <speaker>Ne.</speaker>
          <p>Proinde videtur admodum impudens eorum querimonia, qui naturam accusant, quod hominis
            vitam tam angustis spatiis finierit, cum ipsi ex eo, quod datum est, sibi sponte tantum
            amputent. Satis longa est cuique vita, si parce dispensetur. Nec mediocris profectus
            est, si quis suo quaeque tempore gerat. A prandio vix semihomines sumus, cum corpus
            cibis onustum aggravat mentem: nec tutum est, spiritus ab officina stomachi,
            concoctionis officium peragentes, ad superiora evocare; a coena multo minus. At
            matutinis horis homo totus est homo, dum habile est ad omne ministerium corpus, dum
            alacer viget animus, dum omnia mentis organa tranquilla sunt ac serena, dum aurae
            divinae, ut ait ille, particula spirat, ac sapit originem suam, et rapitur ad
          honesta.</p>
        </sp>
        <sp>
          <speaker>Ph.</speaker>
          <p>Eleganter tu quidem concionaris.</p>
        </sp>
        <sp>
          <speaker>Ne.</speaker>
          <p>Apud Homerum audit Agamemnon, opinor, <foreign
              xml:lang="grc">οὐ χρὴ παννύχιον εὕδειν βουληφόρον ἄνδρα</foreign>. Quanto turpius est
            tanta diei partem somno perdere?</p>
        </sp>
        <sp>
          <speaker>Ph.</speaker>
          <p>Verum, sed <foreign
              xml:lang="grc">βουληφόρῳ</foreign>. Ego non sum dux exercitus.</p>
        </sp>
        <sp>
          <speaker>Ne.</speaker>
          <p>Si quid tibi carius est quam ipse tibi, ne quid te moveat Homeri sententia. Faber
            aerarius ob vile lucellum surgit ante lucem, et nos amor sapientiae non potest
            expergefacere, ut saltem solem ad lucrum inaestimabilem evocantem audiamus? Medici non
            fere dant pharmacum nisi diluculo; illi norunt horas aureas, ut subveniant corpori: nos
            eas non novimus, ut locupletemus ac sanemus animum? Quod si haec leve pondus habent apud
            te, audi quid apud Salomonem loquatur illa coelestis sapientia:<emph>Qui mane</emph>,
              inquit,<emph>vigilaverint ad me, invenient me</emph>. Iam in mysticis Psalmis, quanta
            matutini temporis commendatio? Mane Propheta extollit Domini misericordiam, mane
            exauditur vox eius, mane illius deprecatio praevenit Dominum. Et apud Lucam
            Evangelistam, populus sanitatem ac doctrinam expetens a Domino, mane ad illum confluit.
            Quid suspiras Philypne?</p>
        </sp>
        <sp>
          <speaker>Ph.</speaker>
          <p>Vix lacrymas teneo, cum subit quantam vitae iacturam fecerim.</p>
        </sp>
        <sp>
          <speaker>Ne.</speaker>
          <p>Supervacaneum est ob ea discruciari, quae non revocari, sed tamen posterioribus curis
            sarciri possunt. Huc igitur incumbe potius, quam ut praeteritorum inani deploratione
            futuri quoque temporis iacturam facias.</p>
        </sp>
        <sp>
          <speaker>Ph.</speaker>
          <p>Bene mones; sed me iam sui iuris fecit diutina consuetudo.</p>
        </sp>
        <sp>
          <speaker>Ne.</speaker>
          <p>Phy! Clavus clavo pellitur, consuetudo consuetudine vincitur.</p>
        </sp>
        <sp>
          <speaker>Ph.</speaker>
          <p>Ut durum est ea relinquere, quibus diu assueveris.</p>
        </sp>
        <sp>
          <speaker>Ne.</speaker>
          <p>Initio quidem; sed eam molestiam diversa consuetudo primum lenit, mox vertit in summam
            voluptatem, ut brevis molestiae non oporteat poenitere.</p>
        </sp>
        <sp>
          <speaker>Ph.</speaker>
          <p>Vereor, ut succedat.</p>
        </sp>
        <sp>
          <speaker>Ne.</speaker>
          <p>Si septuagenarius esses, non retraherem te a solitis; nunc vix decimum septimum,
            opinor, annum, egressus es. Quid autem est, quod ista aetas non possit vincere, si modo
            adsit promptus animus?</p>
        </sp>
        <sp>
          <speaker>Ph.</speaker>
          <p>Equidem aggrediar, conaborque ut ex Philypno fiam Philologus.</p>
        </sp>
        <sp>
          <speaker>Ne.</speaker>
          <p>Id si feceris, mi Philypne, sat scio, post paucos dies et tibi serio gratulaberis, et
            mihi gratias ages, qui monuerim.</p>
        </sp>
      </div>
      <div
        n="55"
        type="colloquium">
        <head>Nephalion sive <foreign
            xml:lang="grc">νηφάλιον συμπόσιον</foreign>
        </head>
        <p>Personae</p>
        <castList>
          <castItem>Albertus</castItem>
          <castItem>Bartholinus</castItem>
          <castItem>Carolus</castItem>
          <castItem>Dionisius</castItem>
          <castItem>Aemilius</castItem>
          <castItem>Franciscus</castItem>
          <castItem>Gyrardus</castItem>
          <castItem>Hieronymus</castItem>
          <castItem>Iacobus</castItem>
          <castItem>Laurentius</castItem>
        </castList>
        <sp>
          <speaker>Al.</speaker>
          <p>Vidistine unquam hoc horto quicquam amoenius?</p>
        </sp>
        <sp>
          <speaker>Ba.</speaker>
          <p>Vix opinor in insulis Fortunatis esse quidquam iucundius.</p>
        </sp>
        <sp>
          <speaker>Ca.</speaker>
          <p>Plane mihi videor videre paradisum, cui custodem cultoremque Deus praefecerat Adam.</p>
        </sp>
        <sp>
          <speaker>Di.</speaker>
          <p>Heic vel Nestor vel Priamus posset repubescere.</p>
        </sp>
        <sp>
          <speaker>Fr.</speaker>
          <p>Imo vel mortuus reviviscere.</p>
        </sp>
        <sp>
          <speaker>Gy.</speaker>
          <p>Adderem lubens, si quid possem, tuae hyperbolae.</p>
        </sp>
        <sp>
          <speaker>Hi.</speaker>
          <p>Profecto miris modis arrident omnia.</p>
        </sp>
        <sp>
          <speaker>Ia.</speaker>
          <p>Oportet hunc hortum aliqua compotatiuncula dedicare.</p>
        </sp>
        <sp>
          <speaker>La.</speaker>
          <p>Recte monet noster Iacobus.</p>
        </sp>
        <sp>
          <speaker>Al.</speaker>
          <p>Talibus mysteriis iam olim initiatus est hic locus. Verum scito, nihil heic esse unde
            vobis merendam exhibeam: nisi placet <foreign
              xml:lang="grc">ἄοινος</foreign> compotatio; lactucas apponam absque sale, aceto et
            oleo: vini guttula non est, nisi quod gignit hic puteus. Ne panis quidem adest, aut
            poculum; et ea est anni pars, quae magis pascit oculos, quam ventrem.</p>
        </sp>
        <sp>
          <speaker>Ba.</speaker>
          <p>Sed habes tabulas lusorias, habes sphaeras; lusu dicabimus hortum, si minus licet
            convivio.</p>
        </sp>
        <sp>
          <speaker>Al.</speaker>
          <p>Quoniam tam belli homunculi convenimus, habeo quiddam, quod vel lusum vel convivium
            possis dicere, mea sententia multo dignius ad hunc hortum initiandum.</p>
        </sp>
        <sp>
          <speaker>Ca.</speaker>
          <p>Quodnam?</p>
        </sp>
        <sp>
          <speaker>Al.</speaker>
          <p>Suum quisque symbolum conferat; non deerit lautum nec minus suave convivium.</p>
        </sp>
        <sp>
          <speaker>Aem.</speaker>
          <p>Quid adferemus, qui vacui huc venerimus?</p>
        </sp>
        <sp>
          <speaker>Al.</speaker>
          <p>Vacui, qui tantum opum circumferatis in pectore?</p>
        </sp>
        <sp>
          <speaker>Fr.</speaker>
          <p>Exspectamus quid velis.</p>
        </sp>
        <sp>
          <speaker>Al.</speaker>
          <p>Proferat in medium quod quisque per hanc hebdomadam legit elegantissimum.</p>
        </sp>
        <sp>
          <speaker>Gy.</speaker>
          <p>Recte mones; nihil vel huiusmodi convivis, vel te convivatore vel hoc loco dignius. Te
            huius consilii ducem sequemur omnes.</p>
        </sp>
        <sp>
          <speaker>Al.</speaker>
          <p>Nihil recuso, si vobis ita videtur. Hodie vehementer delectavit animum meum in homine
            non Christiano tam Christiana sententia. Phocion enim, quo vix alius apud Athenienses
            fuit vir sanctior, publicaeque utilitatis studiosior, quum, per invidiam damnatus, esset
            bibiturus cicutam, rogatus ab amicis, quid vellet etiamnum mandari filiis suis, Ne
            huius, inquit, iniuriae velint unquam meminisse.</p>
        </sp>
        <sp>
          <speaker>Ba.</speaker>
          <p>Tam insignis patientiae exemplum vix hodie reperias inter Dominicanos et Franciscanos.
            Itaque simile referam, quando par non possum. Aristides Phocioni simillimus erat,
            moribus incorruptissimis, adeo ut vulgus illi Iusti tribueret cognomen. Ob huius
            cognominis invidiam vir optime de republica meritus ostracismo populi iussus est vertere
            solum. Posteaquam intellexerat, populum non alia re offensum, quam Iusti cognomento,
            quum alioqui rem semper expertus esset sibi salutarem, paruit aequo animo. In exilio
            rogatus ab amicis, quid precaretur ingratissimae civitati: Nihil aliud, inquit, nisi
            tantam rerum prosperitatem, ut illis nunquam in mentem veniat Aristides.</p>
        </sp>
        <sp>
          <speaker>Ca.</speaker>
          <p>Mirum si Christianos non pudet sui, ad quamvis levem iniuriam excandescentes, ac
            vindictam per fas nefasque molientes. Tota Socratis vita nihil aliud mihi videtur, quam
            temperantiae ac tolerantiae exemplum. Sed ne plane sim asymbolos, unum referam, quod
            mihi prae ceteris arrisit. Eunti publica via improbus quispiam colaphum impegit. Quum id
            tacitus ferret Socrates, amici quidam hortati sunt ad ultionem. At ille, Quid percussori
            faciam, inquit? Voca, inquiunt, in ius. Ridiculum, inquit: si me asinus calcibus
            percussisset, num vobis auctoribus asinum in ius traham? significans improbum scurram
            nihilo potiorem asino, et infimi animi esse, non posse ferre contumeliam ab homine
            vecordi, quam ferret ab animali bruto.</p>
        </sp>
        <sp>
          <speaker>Di.</speaker>
          <p>Pauciora sunt in Romanis Annalibus exempla moderationis, nec ea perinde insignia; neque
            enim opinor magnam habere laudem tolerantiae, si quis parcat devictis, et debellet
            superbos. Non arbitror tamen indignum memoratu, quod Cato senior, quum Lentulus quidam
            in os illi sputum et oris purulentiam iniecisset, nihil aliud responderit quam: Posthac
            habeo quod illis respondeam, qui negant tibi esse os. Os autem Latinis habere negantur,
            quos nihil pudet. Itaque iocus est ex ambiguo.</p>
        </sp>
        <sp>
          <speaker>Aem.</speaker>
          <p>Aliis arrident alia: mihi inter Diogenis dicta, praeclara quidem omnia, nihil magis
            adblanditur, quam quod roganti cuidam, quo pacto maxime posset ulcisci inimicum: Si te
            ipsum, inquit, quam maxime probum et honestum virum praestiteris. Demiror quis deus
            illis tales cogitationes miserit in mentem. Videtur autem et Aristotelis dictum valde
            consentaneum Paulino dogmati; qui rogatus a quodam, quid fructus sua illi philosophia
            attulisset: Ut mea, inquit, sponte ea faciam, quae plerique legum metu coacti faciunt.
            Docet enim Paulus, eos, quos afflavit Christiana caritas, non esse legi obnoxios, eo
            quod plus praestant suapte sponte, quam lex metu poenae possit extorquere.</p>
        </sp>
        <sp>
          <speaker>Fr.</speaker>
          <p>Christus Iudaeis obmurmurantibus, quod cum publicanis et peccatoribus haberet etiam
            mensae familiaritatem, respondit, non esse opus medico iis qui recte valerent, sed qui
            minus prospera essent valetudine. Non abhorret hinc, quod apud Plutarchum dixit Phocion;
            qui quum reprehenderetur, quod homini illaudato improboque patrocinatus esset in
            iudicio, non minus festiviter quam clementer, Quidni, inquit, quando nemo probus indiget
            tali patrocinio?</p>
        </sp>
        <sp>
          <speaker>Gy.</speaker>
          <p>Et istud Christianae bonitatis exemplum est, ad exemplum aeterni patris et probis et
            improbis, quantum licet, benefacere, qui solem suum oriri iubet non solum piis, sed
            etiam impiis. Verum admirabilius forsitan erit in rege moderationis exemplum. Quum
            Demochares, Demosthenis nepos, Atheniensium nomine legatione fungeretur apud Philippum
            Macedonum regem, et impetratis quae volebat a rege dimitteretur, humaniter interrogante,
            si quid praeterea vellet; Ut teipsum suspendas, inquit Demochares. Vox impotens odium
            arguebat; et rex erat et bene meritus, in quem iaciebatur convicium; nec tamen
            incanduit; tantum ad collegas conversus, Vos, inquit, haec renunciate populo Atheniensi,
            quo re cognita iudicet, utrum nostrum existimet praestantiorem, me qui haec patienter
            audierim, an istum qui haec dixit? Ubi nunc sunt orbis monarchae, qui se diis pares
            putant, et ob verbum inter pocula dictum atrocia bella concitant?</p>
        </sp>
        <sp>
          <speaker>Hi.</speaker>
          <p>Magnos impetus habet gloriae sitis, multosque transversos agit hic affectus. Ex eorum
            numero quidam Socratem interrogabat, qua via posset sibi compendio honestissimam
            comparare famam. Si talem, inquit, praestiteris te ipsum, qualis haberi vis.</p>
        </sp>
        <sp>
          <speaker>Ia.</speaker>
          <p>Profecto non video quid dici possit vel brevius vel absolutius. Fama non est
            affectanda, sed ea virtutem vitro comitatur, quemadmodum improbitatem infamia. Vos
            admiramini viros; mihi puella Lacaena placuit, quae quum in auctione venderetur,
            licitator quidam adiit illam: Quid? inquiens; num proba futura es, si te mercatus fuero?
            Etiam, inquit illa, si tu non fueris mercatus: indicans, sese non in cuiusquam gratiam
            probitatem servare, sed suopte ingenio virtutem ipsius gratia sectari, quod virtus ipsa
            sui pretium est.</p>
        </sp>
        <sp>
          <speaker>La.</speaker>
          <p>Masculam sane vocem aedidit puella. Ceterum insigne mihi videtur exemplum adversus
            fortunam quamlibet blandientem constantiae, quod quum Philippo Macedonum regi tres
            eximiae felicitates eodem die nuntiarentur, quod in Olympiis vicisset, quod dux
            exercitus Parmenion praelio superasset Dardanos, quod uxor Olympias ipsi filium esset
            enixa, sublatis in coelum manibus precatus est, ut deus tantam prosperitatem pateretur
            levi quopiam infortunio expiari.</p>
        </sp>
        <sp>
          <speaker>Al.</speaker>
          <p>Hodie nulla est tanta prosperitas, cuius invidiam metuat quisquam; sed perinde iactant,
            si quid successerit, quasi vel mortua vel surda esset Nemesis. Haec merenda si vobis
            placet, hic hortulus eam vobis, quoties volueritis, exhibebit, quem hoc colloquio non
            minus iucundo quam frugifero dicastis.</p>
        </sp>
        <sp>
          <speaker>Ba.</speaker>
          <p>Profecto nec Apitius potuisset discum suaviorem apponere. Quare nos exspectabis
            frequenter, modo boni consulas, quod nunc attulimus non quae digna erant tuis auribus,
            sed quae non praemeditatis venerunt in mentem. Meditati lautiora proferemus.</p>
        </sp>
        <sp>
          <speaker>Al.</speaker>
          <p>Hoc eritis gratiores.</p>
        </sp>
      </div>
      <div
        n="56"
        type="colloquium">
        <head>Ars notoria</head>
        <p>Personae</p>
        <castList>
          <castItem>Desiderius Erasmus</castItem>
          <castItem>Erasmus</castItem>
        </castList>
        <sp>
          <speaker>De.</speaker>
          <p>Quomodo succedunt tua studia, Erasmi ?</p>
        </sp>
        <sp>
          <speaker>Er.</speaker>
          <p>Musis, ut apparet, parum faventibus: sed felicius succederent, si quiddam abs te queam
            impetrare.</p>
        </sp>
        <sp>
          <speaker>De.</speaker>
          <p>Nihil non impetrabis, modo sit in rem tuam; dic tantum quid rei sit.</p>
        </sp>
        <sp>
          <speaker>Er.</speaker>
          <p>Non dubito, quin nihil sit artium reconditarum quod te fugiat.</p>
        </sp>
        <sp>
          <speaker>De.</speaker>
          <p>Utinam vera praedices!</p>
        </sp>
        <sp>
          <speaker>Er.</speaker>
          <p>Audio artem esse quandam notoriam, quae hoc praestet, ut homo minimo negotio perdiscat
            omnes disciplinas liberales.</p>
        </sp>
        <sp>
          <speaker>De.</speaker>
          <p>Quid audio ? Vidisti codicem?</p>
        </sp>
        <sp>
          <speaker>Er.</speaker>
          <p>Vidi, sed vidi tantum, quod non esset doctoris copia.</p>
        </sp>
        <sp>
          <speaker>De.</speaker>
          <p>Quid continebat liber?</p>
        </sp>
        <sp>
          <speaker>Er.</speaker>
          <p>Varias animantium formas, draconum, leonum, leopardorum, variosque circulos, et in his
            descriptas voces partim Graecas, partim Latinas, partim Hebraicas, aliasque barbaricarum
            linguaraum.</p>
        </sp>
        <sp>
          <speaker>De.</speaker>
          <p>Intra quot dies pollicebatur titulus disciplinarum cognitionem?</p>
        </sp>
        <sp>
          <speaker>Er.</speaker>
          <p>Intra quatuordecim.</p>
        </sp>
        <sp>
          <speaker>De.</speaker>
          <p>Magnifica sane pollicitatio; sed nostine quenquam per istam artem notoriam evasisse
            doctum?</p>
        </sp>
        <sp>
          <speaker>Er.</speaker>
          <p>Nequaquam.</p>
        </sp>
        <sp>
          <speaker>De.</speaker>
          <p>Neque quisquam alius vidit unquam aut visurus est, nisi posteaquam viderimus aliquem
            per alchumisticam evasisse divitem.</p>
        </sp>
        <sp>
          <speaker>Er.</speaker>
          <p>Equidem optarim artem esse veram.</p>
        </sp>
        <sp>
          <speaker>De.</speaker>
          <p>Fortasse quod pigeat literas tantis sudoribus emere.</p>
        </sp>
        <sp>
          <speaker>Er.</speaker>
          <p>Scilicet.</p>
        </sp>
        <sp>
          <speaker>De.</speaker>
          <p>Atqui sic visum est superis. Opes istas vulgares, aurum, gemmas, argentum, palatia,
            regnum, nonnunquam largiuntur ignavis et immerentibus: sed quae verae sunt opes, ac
            proprie nostrae sunt, voluerunt parari laboribus. Nec oportet nobis videri molestum
            laborem, quo res tanta paratur, quum cernamus plurimos homines per horrenda discrimina,
            per non aestimandos sudores eluctari ad res temporarias et plane viles, si ad
            eruditionem conferantur: nec tamen semper assequuntur quod ambiunt. Et habent studiorum
            labores multum admixtum mellis, si paullulum in ea processeris. Iam in te bona ex parte
            situm est, ut magnum taediorum partem amputes.</p>
        </sp>
        <sp>
          <speaker>Er.</speaker>
          <p>Quonam pacto?</p>
        </sp>
        <sp>
          <speaker>De.</speaker>
          <p>Primum, ut animum inducas amare studia. Deinde, ut ea mireris.</p>
        </sp>
        <sp>
          <speaker>Er.</speaker>
          <p>Quibus rationibus hoc fiet?</p>
        </sp>
        <sp>
          <speaker>De.</speaker>
          <p>Contemplare, quam multos ditarint, quam multos ad summam dignitatem auctoritatemque
            provexerint literae: simulque tecum considera, quantum intersit inter hominem et
            pecudem.</p>
        </sp>
        <sp>
          <speaker>Er.</speaker>
          <p>Probe mones.</p>
        </sp>
        <sp>
          <speaker>De.</speaker>
          <p>Deinde cicures ingenium tuum oportet, ut possit secum consistere, atque his delectari,
            quae utilitatem adferunt potius quam voluptatem. Nam quae per se sunt honesta, etiamsi
            initio nonnihil habent molestiae, tamen assuetudine dulcescunt: ita fiet, ut et minus
            fatiges praeceptorem, et ipse facilius percipias, iuxta dictum Isocraticum, aureis
            literis in frontispicio codicis tui pingendum: <foreign
              xml:lang="grc">Ἐὰν ᾖς φιλομαθὴς, ἔσῃ πολυμαθής</foreign>
          </p>
        </sp>
        <sp>
          <speaker>Er.</speaker>
          <p>Satis adest celeritatis in percipiendo, sed mox effluit quod perceptum est.</p>
        </sp>
        <sp>
          <speaker>De.</speaker>
          <p>Itaque pertusum mihi narras dolium.</p>
        </sp>
        <sp>
          <speaker>Er.</speaker>
          <p>Haud multum aberras a scopo. Sed quid remedii?</p>
        </sp>
        <sp>
          <speaker>De.</speaker>
          <p>Obturanda est rima, ne perfluat.</p>
        </sp>
        <sp>
          <speaker>Er.</speaker>
          <p>Quibus rebus?</p>
        </sp>
        <sp>
          <speaker>De.</speaker>
          <p>Non musco neque gypso, sed diligentia. Qui voces ediscit non intellecta sententia, mox
            obliviscitur; nam verba, ut inquit Homerus, <foreign
              xml:lang="grc">πτερόεντα</foreign> sunt, facileque avolant, nisi sententiarum pondere
            librentur. Prima igitur cura sit, ut rem penitus intelligas, dein subinde tecum verses
            ac repetas, et in hoc cicurandus est, ut dictum est, animus, ut quoties opus est,
            cogitationi possit insistere. Nam si cui mens est adeo silvestris, ut in hoc cicurari
            non possit, haudquaquam est idonea literis.</p>
        </sp>
        <sp>
          <speaker>Er.</speaker>
          <p>Isthuc quam sit difficile, plus satis intelligo.</p>
        </sp>
        <sp>
          <speaker>De.</speaker>
          <p>Quisquis enim habet animum adeo volubilem, ut nulli cogitationi possit immorari, nec
            diu potest audire loquentem, nec infigere memoriae quod didicit. Plumbo potest aliquid
            imprimi, quod maneat in loco; aquae aut argento vivo, quoniam assidue fluitant, nihil
            potest imprimi. Quod si possis in hoc ingenium tuum mansuefacere, quum assidue verseris
            inter eruditos, quorum confabulationes quotidie tam multa proferunt digna cognitu,
            minimo labore disces quam plurima.</p>
        </sp>
        <sp>
          <speaker>Er.</speaker>
          <p>Profecto sic est.</p>
        </sp>
        <sp>
          <speaker>De.</speaker>
          <p>Nam praeter sermones conviviorum, praeter quotidiana colloquia, statim a prandio audis
            octo lepidissima dicta, ex probatissimis auctoribus selecta, totidem a coena. Iam mihi
            supputa quantam haec summam conficiant in singulos menses et annos.</p>
        </sp>
        <sp>
          <speaker>Er.</speaker>
          <p>Magnificam, si possim meminisse.</p>
        </sp>
        <sp>
          <speaker>De.</speaker>
          <p>Ad haec, quum nihil audies nisi bene Latine loquentes, quid obstat quo minus intra
            paucos menses ediscas Latine, quum illiterati pueri Gallicam aut Hispanicam linguam
            discant exiguo temporis spatio?</p>
        </sp>
        <sp>
          <speaker>Er.</speaker>
          <p>Sequar tuum consilium experiarque, num possit hoc ingenium Musarum iugo
          mansuescere.</p>
        </sp>
        <sp>
          <speaker>De.</speaker>
          <p>Ego aliam artem notoriam non novi, quam curam, amorem, assiduitatem.</p>
        </sp>
      </div>
      <div
        n="57"
        type="colloquium">
        <head>Concio sive mernardus</head>
        <p>Personae</p>
        <castList>
          <castItem>Hilarius</castItem>
          <castItem>Levinus</castItem>
        </castList>
        <sp>
          <speaker>Hi.</speaker>
          <p>Deum immortalem, cuiusmodi portenta gignit alitque terra! Usque adeo nihil pudere viros
            Seraphicos? Existimant, opinor, sese apud fungos, non apud homines loqui.</p>
        </sp>
        <sp>
          <speaker>Le.</speaker>
          <p>Quid secum murmurat Hilarius? Componit, opinor, versiculos.</p>
        </sp>
        <sp>
          <speaker>Hi.</speaker>
          <p>Quam libens illi blateroni os impurum obturassem olero!</p>
        </sp>
        <sp>
          <speaker>Le.</speaker>
          <p>Compellabo hominem. Quid agis, Hilari, parum hilaris?</p>
        </sp>
        <sp>
          <speaker>Hi.</speaker>
          <p>Optime temet offers, Levine, in quem hanc pectoris aegritudinem evomam.</p>
        </sp>
        <sp>
          <speaker>Le.</speaker>
          <p>In pelvim evomas malim, quam in me. Sed quid est mali? et unde nobis prodis?</p>
        </sp>
        <sp>
          <speaker>Hi.</speaker>
          <p>E concione sacra.</p>
        </sp>
        <sp>
          <speaker>Le.</speaker>
          <p>Quid homini po&#235;tae cum sacris concionibus?</p>
        </sp>
        <sp>
          <speaker>Hi.</speaker>
          <p>A sacris non abhorreo: sed in hanc incidi ita sacram, ut Virgilius auri famem
            appellavit sacram. At tales rabulae sunt caussa, ut rarius audiam ecclesiastas.</p>
        </sp>
        <sp>
          <speaker>Le.</speaker>
          <p>Ubi habita est concio?</p>
        </sp>
        <sp>
          <speaker>Hi.</speaker>
          <p>In summo templo.</p>
        </sp>
        <sp>
          <speaker>Le.</speaker>
          <p>A prandio? id temporis fere dormitant homines.</p>
        </sp>
        <sp>
          <speaker>Hi.</speaker>
          <p>Utinam illi locutuleio dormissent omnes, vix digno qui concionetur apud anseres.</p>
        </sp>
        <sp>
          <speaker>Le.</speaker>
          <p>Obstreperum est animal anser: ferunt tamen patriarcham Franciscum aliquando concionatum
            apud sorores aviculas, a quibus magno silentio sit auditus. Sed age, etiamne sabbato sit
            concio?</p>
        </sp>
        <sp>
          <speaker>Hi.</speaker>
          <p>Fit in honore divae Virginis matris. Nam die Dominico Christus praedicatur. Decet autem
            ut priores teneat mater.</p>
        </sp>
        <sp>
          <speaker>Le.</speaker>
          <p>Quod erat thema?</p>
        </sp>
        <sp>
          <speaker>Hi.</speaker>
          <p>Enarrabat canticum Virginis.</p>
        </sp>
        <sp>
          <speaker>Le.</speaker>
          <p>Argumentum vulgatissimum.</p>
        </sp>
        <sp>
          <speaker>Hi.</speaker>
          <p>Nimirum aptissimum ecclesiastae. Nam suspicor illum hoc unum thema didicisse;
            quemadmodum aiunt, inveniri sacerdotes, qui nullam liturgiam callent, nisi pro defunctis
            unicam.</p>
        </sp>
        <sp>
          <speaker>Le.</speaker>
          <p>Dicatur igitur ille,<emph>concionator de Magnificat</emph>; aut. si
              mavis,<emph>Magnificatitius</emph>. Sed cuiusmodi tandem avis erat, aut quibus ornata
            plumis?</p>
        </sp>
        <sp>
          <speaker>Hi.</speaker>
          <p>Vulturi non dissimilis.</p>
        </sp>
        <sp>
          <speaker>Le.</speaker>
          <p>Qua tandem ex corte?</p>
        </sp>
        <sp>
          <speaker>Hi.</speaker>
          <p>Franciscana.</p>
        </sp>
        <sp>
          <speaker>Le.</speaker>
          <p>Quid audio? ex tam sancto sodalitio? Fortassis ex illorum degenere genere, qui
              dicuntur<emph>Gaudentes</emph>, colore fusco, calceis integris, cingulo candente: nec
            horrent, contremisco referens, nudis digitis contrectare pecuniam.</p>
        </sp>
        <sp>
          <speaker>Hi.</speaker>
          <p>Imo e grege selectissimo istorum, qui gaudent<emph>Observantes</emph>nominari, colore
            cinericio, cingulis canabeis, calceis fenestratis, quique citius occiderent hominem,
            quam nuda cute pecuniam attingerent.</p>
        </sp>
        <sp>
          <speaker>Le.</speaker>
          <p>Nil mirum est, in rosariis nasci cynorrhodum. Sed quis talem histrionem induxit in hoc
            proscenium?</p>
        </sp>
        <sp>
          <speaker>Hi.</speaker>
          <p>Istuc magis etiam diceres, si vidisses personam tragicam. Corpore erat vasto, buccis
            rubentibus, ventre prominente, lateribus gladiatoriis: dixisses athletam esse. Et
            quantum ego divinare queo, biberat in prandio plus quam unum vini sextarium.</p>
        </sp>
        <sp>
          <speaker>Le.</speaker>
          <p>Unde tanta vini copia non tractanti pecuniam?</p>
        </sp>
        <sp>
          <speaker>Hi.</speaker>
          <p>Ex aula Regis Ferdinandi singulo quoque die dabantur illi sextarii quatuor.</p>
        </sp>
        <sp>
          <speaker>Le.</speaker>
          <p>O male collocatam benignitatem! Fortassis erat doctus.</p>
        </sp>
        <sp>
          <speaker>Hi.</speaker>
          <p>Praeter effrontem improbitatem, et linguam effraenem nihil habebat.</p>
        </sp>
        <sp>
          <speaker>Le.</speaker>
          <p>Quae res igitur sic imposuit ferdinando, ut bovem adduceret ad ceroma?</p>
        </sp>
        <sp>
          <speaker>Hi.</speaker>
          <p>Ut numero dicam, pietas et regia bonitas. Commendatus erat, ille demittebat caput in
            dextrum humerum.</p>
        </sp>
        <sp>
          <speaker>Le.</speaker>
          <p>Sic Christus pendet in cruce. Sed erat concio frequens?</p>
        </sp>
        <sp>
          <speaker>Hi.</speaker>
          <p>Qui potuit esse infrequens Augustae, in templo celeberrimo, et in tot monarciarum
            conventu, quos Carolus Caesar ex universa Germania, ex Italia, ex Hispaniis, ex Anglia
            eo contraxerat? Quin et eruditi complures aderant in ipsa concione, praesertim ex aula
            regum.</p>
        </sp>
        <sp>
          <speaker>Le.</speaker>
          <p>Demiror si porcus ille quidquam adferre potuit dignum tali auditorio.</p>
        </sp>
        <sp>
          <speaker>Hi.</speaker>
          <p>At multa se digna protulit.</p>
        </sp>
        <sp>
          <speaker>Le.</speaker>
          <p>Quae tandem? obsecro. Sed prius te quaeso ut mihi nomen hominis edas.</p>
        </sp>
        <sp>
          <speaker>Hi.</speaker>
          <p>Non expedit.</p>
        </sp>
        <sp>
          <speaker>Le.</speaker>
          <p>Quam ob rem, Hilari?</p>
        </sp>
        <sp>
          <speaker>Hi.</speaker>
          <p>Non libet talibus gratum facere.</p>
        </sp>
        <sp>
          <speaker>Le.</speaker>
          <p>Au! gratificatur qui traducit?</p>
        </sp>
        <sp>
          <speaker>Hi.</speaker>
          <p>Illis pro summo beneficio est, quocunque modo innotescere.</p>
        </sp>
        <sp>
          <speaker>Le.</speaker>
          <p>Saltem mihi nomen edito tacituro.</p>
        </sp>
        <sp>
          <speaker>Hi.</speaker>
          <p>Merdardum vocant.</p>
        </sp>
        <sp>
          <speaker>Le.</speaker>
          <p>Merdardum illum probe novi. Nimirum is ipse est, qui nuper in convivium Erasmum nostrum
            appellavit diabolum.</p>
        </sp>
        <sp>
          <speaker>Hi.</speaker>
          <p>Rem tenes. Sed quod in convivio dixit, tametsi non omnino dixit impune, qui civiliores
            erant imputabant temulentiae, et vino censebant inscribendum.</p>
        </sp>
        <sp>
          <speaker>Le.</speaker>
          <p>Sed quid excusationis attulit obiurgatus?</p>
        </sp>
        <sp>
          <speaker>Hi.</speaker>
          <p>Negavit, se dixisse ex animo.</p>
        </sp>
        <sp>
          <speaker>Le.</speaker>
          <p>Qui potuit ex animo, cui nihil erat mentis aut animi?</p>
        </sp>
        <sp>
          <speaker>Hi.</speaker>
          <p>Sed mihi ac doctis omnibus visum est intolerabile, quod publicitus, quod eo in loco,
            quod apud tales auditores, quod in tam celebri monarcharum conventu, Merdardus suas
            merdosas purulentias effuderit.</p>
        </sp>
        <sp>
          <speaker>Le.</speaker>
          <p>Aveo scire, quid dixerit.</p>
        </sp>
        <sp>
          <speaker>Hi.</speaker>
          <p>Multa stolidissime debacchatus est in Erasmum nostrum, quorum haec erat
            summa.<emph>His</emph>, inquit,<emph>temporibus exstitit quidam novus doctor Erasmus;
              lapsa est lingua, asinus volebam dicere</emph>: simulque populus interpretatus est,
            quid Germanice sonaret<emph>asinus</emph>.</p>
        </sp>
        <sp>
          <speaker>Le.</speaker>
          <p>Rem mire facetam narras.</p>
        </sp>
        <sp>
          <speaker>Hi.</speaker>
          <p>Itane facetam? imo fatuam potius.</p>
        </sp>
        <sp>
          <speaker>Le.</speaker>
          <p>An non tibi facetum videtur, talem asinum quenquam omnino vocare asinum, nedum Erasmum?
            Unum illud scio, si Erasmus ipse praesens fuisset, non potuisset a risu temperare.</p>
        </sp>
        <sp>
          <speaker>Hi.</speaker>
          <p>Profecto non minus refert asinum animi stupore, quam colore vestis.</p>
        </sp>
        <sp>
          <speaker>Le.</speaker>
          <p>Neque arbitror, in tota Arcadia esse ullum asinum usque adeo asinum, quin hic dignior
            sit, qui foeno pascatur, quam ille.</p>
        </sp>
        <sp>
          <speaker>Hi.</speaker>
          <p>Prorsus inversus est Apuleius. Ille sub asinina specie regebat hominem; hic sub hominis
            specie regit asinum.</p>
        </sp>
        <sp>
          <speaker>Le.</speaker>
          <p>At tales asinos hodie mulso et placentis saginamus; ut mirum non sit si mordent
            quemlibet, et calcibus ferant.</p>
        </sp>
        <sp>
          <speaker>Hi.</speaker>
          <p>
            <emph>Is</emph>, inquit,<emph>doctor asinus audet corrigere</emph>Magnificat<emph>, cum
              id canticum sit a Spiritu sancto proditum per os sacratissimae Virginis</emph>.</p>
        </sp>
        <sp>
          <speaker>Le.</speaker>
          <p>Agnosco <foreign
              xml:lang="grc">παροιμίαν ἀδελφικην</foreign>.</p>
        </sp>
        <sp>
          <speaker>Hi.</speaker>
          <p>Atqui id verbis exaggerabat, quasi summa esset admissa blasphemia.</p>
        </sp>
        <sp>
          <speaker>Le.</speaker>
          <p>Mihi nunc cor metu palpitat. Quid erat criminis?</p>
        </sp>
        <sp>
          <speaker>Hi.</speaker>
          <p>Aiebat, Erasmum pro eo quod Ecclesia canit,<emph>Quia respexit Dominus humilitatem
              ancillae suae</emph>, vertisse,<emph>Quia respexit vilitatem ancillae suae</emph>:
            eaque vox odiosius sonat Germanice quam Latine.</p>
        </sp>
        <sp>
          <speaker>Le.</speaker>
          <p>Quis autem non fateatur esse blasphemiam execrabilem, si quis sacratissimam Christi
            matrem, etiam angelica dignitate celsiorem, appellet vilem ancillam?</p>
        </sp>
        <sp>
          <speaker>Hi.</speaker>
          <p>Age; quid si quis appellet Apostolos<emph>servos inutiles</emph>?</p>
        </sp>
        <sp>
          <speaker>Le.</speaker>
          <p>Pararem blasphemo fasciculos.</p>
        </sp>
        <sp>
          <speaker>Hi.</speaker>
          <p>Quid si quis eximium illum Paulum appellet<emph>indignum apostoli nomine</emph>?</p>
        </sp>
        <sp>
          <speaker>Le.</speaker>
          <p>Clamarem:<emph>ad ignem</emph>.</p>
        </sp>
        <sp>
          <speaker>Hi.</speaker>
          <p>Atqui sic Apostolos suos loqui docuit ille doctor unus irrefutabilis christus:<emph>Cum
              omnia feceritis, quae precepta sunt vobis, dicite, servi inutiles sumus</emph>. Et
            huius praecepti non immemor Paulus de se praedicat,<emph>Minimus sum omnium Apostolorum,
              atque adeo indignus Apostoli titulo</emph>.</p>
        </sp>
        <sp>
          <speaker>Le.</speaker>
          <p>Verum ubi de se praedicant talia homines pii, modestia virtus est, qua nulla Deo
            gratior; si quis alius idem praedicet de illis praesertim in divorum consortium relatis,
            gravis sit blasphemia.</p>
        </sp>
        <sp>
          <speaker>Hi.</speaker>
          <p>Pulchre nodum secuisti. Proinde si Erasmus adorandam illam Virginem dixisset vilem
            ancillam domini, nemo non fateretur esse dictum impie. Ceterum quoniam ipsa ad istum
            modum de se loquitur, et in illius cedit gloriam et nobis salutare modestiae exemplum
            exhibetur, ut, quoniam, quidquid sumus, munificentia Dei sumus,<emph>quo quisque maior
              est, hoc se gerat submissius</emph>.</p>
        </sp>
        <sp>
          <speaker>Le.</speaker>
          <p>Hactenus quidem inter nos convenit. Verum isti cum<emph>corrigere</emph>dicunt,
              sentiunt<emph>corrumpere</emph>, sive<emph>fallare</emph>. Illud itaque videndum, an
            vilitatis verbum Graecae voci, quam Lucas posuit, respondeat.</p>
        </sp>
        <sp>
          <speaker>Hi.</speaker>
          <p>Istam ipsam ob causam aconcione mox ad codicem cucurrimus.</p>
        </sp>
        <sp>
          <speaker>Le.</speaker>
          <p>Exspecto venatum.</p>
        </sp>
        <sp>
          <speaker>Hi.</speaker>
          <p>Verba quae Lucas afflatu Spiritus sanctissimi digitis suis exaravit, sic habent: <foreign
              xml:lang="grc">ὅτι ἐπέβλεψεν ἐπὶ τὴν ταπείνωσιν τὴς δούλης αὐτοῦ</foreign>. Ea sic
            reddidit noster Erasmus:<emph>Quia respexit ad humilitatem ancillae suae</emph>. Tantum
            addit praepositionem, quam Lucas non omisit: nec eam respuit romani sermonis elegantia,
            nec ad sensum est otiosa. Sic enim loquitur Terentius
              in<emph>Phormione</emph>:<emph>Respice ad me</emph>. In Annotationibus tamen admonet,
            Terentium potius dixisse,<emph>Adspice ad me</emph>: quam<emph>Respice ad me</emph>.</p>
        </sp>
        <sp>
          <speaker>Le.</speaker>
          <p>Interest igitur aliquid inter respicere et adspicere?</p>
        </sp>
        <sp>
          <speaker>Hi.</speaker>
          <p>Non ita multum, sed tamen non nihil.<emph>Respicit</emph>, qui flexo collo adspicit
            quae a tergo sunt:<emph>Adspicit</emph>qui simpliciter intuetur: velut apud Terentium
            Phaedria adspicit Thaidem domo prodeuntem:<emph>Totus</emph>, inquiens,<emph>Parmeno,
              tremo horreoque, postquam adspexi hanc</emph>. At huius frater Chaerea sic
              loquitur:<emph>Cum huc respicio ad virginem</emph>. Nam ad senem sese flexerat: eo
            absoluto reflexit corpus ad virginem. Interdum tamen usurpant<emph>Respicere</emph>, pro
            eo quod est rationem sive curam habere, sive rei cuiuspiam imminentis, sive praesentis.
            Ita Satyricus:</p>
          <lg>
            <l>
              <emph>Respicere extremae iussit spatia ultima vitae.</emph>
            </l>
          </lg>
          <p>Mors enim velut a tergo imminens sequitur, ad quam reflectimus oculos, quoties eam
            animo reputamus. Et Terentius:<emph>Respice senectutem tuam</emph>. Proinde qui alibi
            intentus non habet curam liberorum, dicitur illos<emph>non respicere</emph>. Rursus qui
            discussus aliis curis, cogitationem huc vertit, eleganter<emph>respicere</emph>dicitur.
            At Deus unico intuitu contuetur universa, praesentia, praeterita et futura: et tamen in
            scriptura nobiscum humano more loquitur.<emph>Aversari</emph>dicitur eos, quos
              reprobat:<emph>respicere</emph>, quos aliquandiu veluti neglectos dignatur suo favore.
            Verum hoc magis expressisset Lucas, si dixisset <foreign
              xml:lang="grc">ἀπέβλεψεν</foreign>: nunc legimus, <foreign
              xml:lang="grc">ἐπέβλεψεν</foreign>. Sed utrum legas, minimum refert ad sensum.</p>
        </sp>
        <sp>
          <speaker>Le.</speaker>
          <p>At videtur otiosa praepositio repetita.</p>
        </sp>
        <sp>
          <speaker>Hi.</speaker>
          <p>Certe sic et Latini loquuntur.<emph>Accessit ad me</emph>.<emph>Appulit animum ad
              scribendum</emph>. Heic mihi praepositio non videtur otiosa. Nam respicere potest, qui
            in tergum flectit oculos casu quopiam, in nullam rem certam intendens intuitum: at cum
            audis: Respexit ad me, exprimitur peculiaris favor volentis huic aut illi succurrere.
              Item<emph>adspicimus</emph>interdum casu obvia, quorum nobis nulla cura est, imo quae
            videre nolimus. At quisquis<emph>ad aliquem</emph>adspicit, peculiariter attentus est ad
            id, quod intuetur. Ad haec,<emph>multa simul adspicimus, sed non ad multa</emph>.
            Spiritus itaque sanctus, volens nobis exprimere singularem erga sanctissimam virgunculam
            favorem, sic per illius os loquutus est:<emph>Quia respexit ad humilitatem ancillae
            suae</emph>. Avertis oculos ab elatis, suoque iudicio magnis, et obtutum suum flexit ad
            eam, quae in oculis suis erat infima. Nec enim dubium est, quin multi fuerint docti,
            potentes, divites, nobiles, qui sperabant messiam ex ipsorum stirpe proditurum: sed
            illos aspernatus Deus, clementissimi favoris oculos flexit ad virginem fama obscuram,
            opibus tenuem, fabro nuptam, ne sobole quidem ulla divitem.</p>
        </sp>
        <sp>
          <speaker>Le.</speaker>
          <p>Nondum audio quidquam de<emph>vilitate</emph>.</p>
        </sp>
        <sp>
          <speaker>Hi.</speaker>
          <p>Ea vox sycophantae fuit, non Erasmi.</p>
        </sp>
        <sp>
          <speaker>Le.</speaker>
          <p>At in annotatione forsitan meminit vilitatis.</p>
        </sp>
        <sp>
          <speaker>Hi.</speaker>
          <p>Nequaquam. In vocem <foreign
              xml:lang="grc">ταπείνωσιν</foreign> tantum hoc modestissime notat.<emph>Ut
            intelligas</emph>, inquit,<emph>parvitatem, non animi virtutem</emph>, fitque sensus:
            Etsi sim infima ancilla, tamen non est aversatus me Dominus.</p>
        </sp>
        <sp>
          <speaker>Le.</speaker>
          <p>Haec si vera sunt ac pietatis plena, quid est quod obrudant onagri?</p>
        </sp>
        <sp>
          <speaker>Hi.</speaker>
          <p>Latinae vocis ignorantia parit hos tumultus.<emph>Humilitas</emph>apud veteres
            emendatius loquentes non declarat virtutem animi, quae pugnat cum arrogantia, diciturque
            modestia, sed conditionis abiectiorem sortem: quo sensu ignobiles, tenues, idiotas, et
              contemptos,<emph>humiles</emph>dicimus, quasi humi repentes. Quemadmodum igitus
            magnatibus loquentes dicimus<emph>, Rogo ut tua celsitudo nobis hac in re faveat</emph>:
            ita qui de se loquentes sua volunt elevare, dicere solent,<emph>Quaeso ut humilitatem
              nostram tua humanitate subleves</emph>. Nam pronominum primogeniorum emphasis interdum
            habet nescio quid arrogans. Quod genus est illud,<emph>Ego dico</emph>,<emph>ego
              perficiam</emph>. Bifariam itaque puella modestissima simul et suam sortem extenuavit,
            et Numinis in se munificentiam extulit, non contenta se
            ipsam<emph>ancillam</emph>dicere, sed addidit<emph>humilem</emph>ancillam et infimae
            sortis. Quemadmodum, iuxta proverbium,<emph>servus prae servo</emph>est; ita et inter
            ancillas alia est alia praestantior, nimirum pro dignitate functionis. Honestior enim
            comptrix quam lotrix.</p>
        </sp>
        <sp>
          <speaker>Le.</speaker>
          <p>At miror, Merdardum non agnovisse sermonis formam, cum ipse frequenter audierim
            Franciscanos ita loquentes,<emph>Mea parvitas agit tibi gratiaspro lauta
            refectione</emph>.</p>
        </sp>
        <sp>
          <speaker>Hi.</speaker>
          <p>Quidam non multum aberrarent, si dicerent,<emph>mea pravitas</emph>. Ceterum quoniam
            Graeca vox <foreign
              xml:lang="grc">ταπεινοφροσύνη</foreign> quiddam amplius exprimere videtur, quam
              Latina<emph>modestia</emph>, Christiani maluerunt<emph>humilitatem</emph>dicere
              quam<emph>modestiam</emph>: hoc est, maluerunt significantius loqui, quam
              elegantius.<emph>Modestus</emph>enim is dicitur, qui modice de se sentit, nihil sibi
            praeter meritum arrogans. At <foreign
              xml:lang="grc">ταπεινοφροσύνης</foreign> laus non competit nisi in eum, qui minus sibi
            arrogat quam habet.</p>
        </sp>
        <sp>
          <speaker>Le.</speaker>
          <p>At periculum est, ne dum modestiam amplectimur, incidamus in vanitatem.</p>
        </sp>
        <sp>
          <speaker>Hi.</speaker>
          <p>Qui sic?</p>
        </sp>
        <sp>
          <speaker>Le.</speaker>
          <p>Nam si verum dixit Paulus,<emph>Non sum dignus vocari Apostolus</emph>; et si vere se
            dixit Maria<emph>ancillam humilem</emph>, hoc est, infimae sortis; periclitantur de
            mendacio, qui utrumque tam magnificis efferunt laudibus.</p>
        </sp>
        <sp>
          <speaker>Hi.</speaker>
          <p>Nihil hic, o bone periculi: cum nos laudibus vehimus pios ac pias, praedicamus in illis
            Dei beneficentiam; cum ipsi semet abiiciunt, respiciunt vires ac merita sua, si desit
            favor numinis. Nec statim mendacium est, si quis sibi non vindicat quae habet: si
            loquitur ex animo, fortassis error dici potest, mendacium dici non potest. At hunc
            errorem in nobis amat Deus.</p>
        </sp>
        <sp>
          <speaker>Le.</speaker>
          <p>At Paulus, qui se negat esse dignus Apostoli titulo, alibi magnifice de se praedicat,
            commemorans sua facinora:<emph>Plus</emph>, inquit,<emph>omnibus laboravi; et qui
              videbantur esse aliquid, nihil mihi contulerunt</emph>: cum sanctissima Virgo tale
            nihil dixisse legatur.</p>
        </sp>
        <sp>
          <speaker>Hi.</speaker>
          <p>Sed ista facinora Paulus appellat suas infirmitates, quibus illustrata est Dei
            potentia, eamque commemorationem vocat<emph>insipientiam</emph>, ad quam sit adactus
            pseudapostolorum improbitate, ob quos fuit illi necesse sibi vendicare auctoritatem
            apostolicam, non quod ipse delectaretur humana gloria, sed quod expediret Evangelio,
            cuius dispensatio fuerat illi credita. In Virgine Matre non fuit eadem ratio: non enim
            illi commissum erat munus praedicandi Evangelii. Tum et sexum, et virginem, denique Iesu
            matrem, decebat summus pudor, summaque modestia. Nunc venio ad huius erroris frontem.
            Qui Latine nesciunt, putant<emph>humilitatem</emph>nihil aliud declarare, quam insignem
            modestiam; cum interdum referatur ad locum, aut conditionem, non ad animi virtutem;
            interdum sic referatur ad animum, ut vitium sonet.</p>
        </sp>
        <sp>
          <speaker>Le.</speaker>
          <p>Etiamne in sacris literis?</p>
        </sp>
        <sp>
          <speaker>Hi.</speaker>
          <p>Maxime. En tibi locum apud Paulum ad Coloss. cap. 2 :<emph>Nemo vos seducat volens in
              humilitate et religione Angelorum</emph>. Nec heic est <foreign
              xml:lang="grc">ἐν ταπεινώσει</foreign> quae vox est in cantico Virginis, sed <foreign
              xml:lang="grc">ἐν ταπεινοφροσύνῃ</foreign>. Locus habet nonnihil obscuritatis, fateor:
            sed mihi videtur germanus sensus quem accuratius docti adferunt:<emph>Ne sitis tam
              humili, tamque abiecto animo, ut, cum semel dedicaveritis vos ipsos Christo salutis
              unico auctori, patiamini vobis persuaderi, ab Angelis sperandam esse salutem, quos
              quidam sibi fingunt apparuisse. Sitis excelso animo, ut, etiamsi vere Angelus quispiam
              e coelo veniens praedicet vobis aliud evangelium, quam quod Christus tradidit, sit
              vobis execrabilis, velut Angelus impius et christi adversarius. Multo minus convenit
              vos esse tam demissis animis, ut istorum fictis apparitionibus patiamini vos abduci a
              Christo. Ab uno Christo sperare salutem, religio est; ab Angelis aut divis idem
              exspectare, superstitio est</emph>. Paulus igitur vult, humilis abiectique animi esse,
            ab illo sublimi Christo ad commenticias Angelorum apparitiones desciscere: demissi
            ingenii est, quorumlibet suasu circumagi. Vides heic <foreign
              xml:lang="grc">ταπεινοφροσύνην</foreign> in vitium usurpatum esse?</p>
        </sp>
        <sp>
          <speaker>Le.</speaker>
          <p>Quidni videam?</p>
        </sp>
        <sp>
          <speaker>Hi.</speaker>
          <p>Rursus in eodem capite:<emph>Secundum praecepta et doctrinas hominum, quae sunt
              rationem quidem habentia sapientiae in superstitione et humilitate</emph>. Heic iterum <foreign
              xml:lang="grc">ταπεινοφροσύνη</foreign> vitium sonat.</p>
        </sp>
        <sp>
          <speaker>Le.</speaker>
          <p>Palam est.</p>
        </sp>
        <sp>
          <speaker>Hi.</speaker>
          <p>Atqui I. Pet. 5 usurpatur pro virtute quae contraria est superbiae, <foreign
              xml:lang="grc">τὴν ταπεινοφροσύνην ἐγκομβώσασθε</foreign> pro quo nos
              legimus<emph>humilitatem insinuate</emph>. Rursum ad Phil. 2 <foreign
              xml:lang="grc">τῇ ταπεινοφροσύνῃ ἀλληλους ἡγούμενοι ὑπερέχοντας ἑαυτῶν</foreign>, id
              est,<emph>Per animi modestiam unusquisque alium se praestantiorem
          existimet</emph>.</p>
        </sp>
        <sp>
          <speaker>Le.</speaker>
          <p>Docuisti <foreign
              xml:lang="grc">ταπεινοφροσύνην</foreign> usurpari in utramque partem, cum apud Latinos
            modestia non usurpetur nisi in laudem. Verum potesne docere, <foreign
              xml:lang="grc">ταπείνωσιν</foreign> accipi pro modestia?</p>
        </sp>
        <sp>
          <speaker>Hi.</speaker>
          <p>Nihil absurdi, si quis ad istum modum usurpet. Nam et animo tribuere submissionem aut
            demissionem pro modestia, nihil vetat. Ceterum, an in divinis literis ita positum
            reperiatur nescio.</p>
        </sp>
        <sp>
          <speaker>Le.</speaker>
          <p>Vide num apud Divum Iacobum ita sit usurpatum<emph>: Glorietur autem frater humilis in
              exaltatione sua; dives autem in humilitate sua</emph>.</p>
        </sp>
        <sp>
          <speaker>Hi.</speaker>
          <p>Isto quidem loco est <foreign
              xml:lang="grc">ἐν ταπεινώσει</foreign> non <foreign
              xml:lang="grc">ταπεινοφροσύνῃ</foreign>. Quod si contendas, heic humilitatem accipi
            pro modestia, consequens est, ut exaltationem accipiamus pro superbia: ac protinus
            gemina existet absurditas. Nam ut modestus non est, qui de sua modestia gloriatur ac
            iactitat sese, ita bis arrogans est, qui de sua superbia gloriatur.</p>
        </sp>
        <sp>
          <speaker>Le.</speaker>
          <p>Quid igitur sibi vult Apostolus?</p>
        </sp>
        <sp>
          <speaker>Hi.</speaker>
          <p>Commendat aequalitatem inter Christianos. Pauper dicitur<emph>humilis</emph>ob fortunam
            abiectiorem, dicves dicitur<emph>sublimis</emph>, utique iuxta mundum, ob fortunae
            splendorem. Hic dives se demittit ad sortem pauperum, et pauper erigitur ad aequalitatem
            divitum. Uterque habet quod glorietur: alter gaudet, suis opibus sublevare pauperum
            inopiam, alter glorificat Christum, qui eam mentem inspirarit divitibus.</p>
        </sp>
        <sp>
          <speaker>Le.</speaker>
          <p>Sed interim dives ille modestiae laudem habet.</p>
        </sp>
        <sp>
          <speaker>Hi.</speaker>
          <p>Fortasse; sed non ideo protinus <foreign
              xml:lang="grc">ταπείνωσις</foreign> significat<emph>modestiam</emph>. Sunt enim qui
            venantes laudem ab hominibus multa pauperibus erogant. Quin potius uterque modestus est,
            si modo adsit sincera pietas: dives, dum non gravatur ob Christum aequari pauperi,
            pauper, dum ob honorem sibi habitum non insolescit, sed Christo gratias agens in illo
            gloriatur. Illud extra controversiam est <foreign
              xml:lang="grc">ταπείνωσιν</foreign> in divinis libris frequentissime usurpari
              pro<emph>demissione</emph>sive<emph>deiectione</emph>, quae fit per afflictionem, aut
            conditionis infirmitatem. Ita Paulus Philip. 3.<emph>Reformabit corpus humilitatis
              nostrae,</emph>
            <foreign
              xml:lang="grc">ταπεινώσεως</foreign>. Item Psal. 9.<emph>Vide humilitatem de inimicis
              meis</emph>, <foreign
              xml:lang="grc">ταπείνωσιν</foreign>. Rursum 118.<emph>Haec me consolata est in
              humilitate mea</emph>, <foreign
              xml:lang="grc">ἐν ταπεινώσει</foreign>, nimirum in<emph>afflictione</emph>. Huius
            generis loca sunt complura, quae longum sit heic referre. Quemadmodum igitur <foreign
              xml:lang="grc">μεταφορικῶς ταπεινὸς</foreign> dici posset <foreign
              xml:lang="grc">ὁ ταπεινόφρων</foreign>,<emph>qui modesto sit animo minimeque
            elato</emph>: ita nihil prodigii fuerit, si quis <foreign
              xml:lang="grc">ταπείνωσιν</foreign> dicat <foreign
              xml:lang="grc">ταπεινοφροσύνην</foreign>, nos de scripturae usu loquimur. Ceterum qui
            contendunt in cantico Mariae <foreign
              xml:lang="grc">ταπείνωσιν</foreign> sonare<emph>modestiam animi</emph>, quin eadem
            opera sic interpretantur quod legimus Genes. 29? Vidit<emph>Dominus humilitatem
            meam</emph>, <foreign
              xml:lang="grc">ταπείνωσιν</foreign>. Lia non iactat suam modestiam, sed quod ob
            deformitatem minus esset cordi marito,<emph>humilitatem</emph>appellat. Eundem ad modum
            Deuter. 26<emph>. Et respexit humilitatem et laborem atque angustiam</emph>. An non heic <foreign
              xml:lang="grc">ταπείνωσιν</foreign> appellat<emph>afflictionem</emph>?</p>
        </sp>
        <sp>
          <speaker>Le.</speaker>
          <p>Unde igitur istis in mentem incidit, ut<emph>humilitatem</emph>in cantico
              interpretentur<emph>animi modestiam</emph>?</p>
        </sp>
        <sp>
          <speaker>Hi.</speaker>
          <p>Nihil aliud video causae, nisi quod multi Theologi neglexerint et linguarum peritiam,
            et Latini sermonis studium, una cum priscis ecclesiae doctoribus, qui sine hisce
            praesidiis ad plenum intelligi non queant: praeterea quod difficillimum sit revellere,
            si quid penitus insederit animo. Porro videas quosdam tantum scholasticis placitis
            tribuere, ut malint ad ea detorquere scripturam, quam ad scripturae regulam opiniones
            humanas corrigere.</p>
        </sp>
        <sp>
          <speaker>Le.</speaker>
          <p>At illuc absurdius est, quam quod narrant de regula Lesbia.</p>
        </sp>
        <sp>
          <speaker>Hi.</speaker>
          <p>Beda monachus non admodum gravis auctor, quoties ab alienis recedit vestigis, ex
            occasione dictae<emph>humilitatis</emph>meminit de<emph>superbia</emph>. At
            Theophylactus scriptor Graecus, qui sua fere ex probatissimis Graeciae scriptoribus
            hausit, negat heic <foreign
              xml:lang="grc">ταπείνωσιν</foreign> accipi posse pro<emph>virtute</emph>.</p>
        </sp>
        <sp>
          <speaker>Le.</speaker>
          <p>Ad istud probandum quid opus est auctoritate, cum ipse sensus communis respuat eam
            interpretationem?</p>
        </sp>
        <sp>
          <speaker>Hi.</speaker>
          <p>Recte dixisti. Nam cum<emph>modestia</emph>sit quodammodo colophon ac tutatrix omnium
            virtutum, immodestia est, si quis eam de se praedicet. Fatemur quidem in sanctissima
            Virgine virtutem hanc fuisse summam et incomparabilem (Christum semper excipio), sed hoc
            ipso ob<emph>modestiam</emph>laudabilior est, quod eam ipsa non laudat, sed agnoscens
            suae conditionis<emph>humilitatem</emph>, mysterii magnitudinem adscribit misericordiae
              divinae.<emph>Maria</emph>, inquiunt,<emph>per modestiam meruit fieri mater
            Dei</emph>.</p>
        </sp>
        <sp>
          <speaker>Le.</speaker>
          <p>Donemus hoc aliqua ex parte verum esse: verum quae tandem<emph>modestiae</emph>species
            est puellam hoc de se praedicare?</p>
        </sp>
        <sp>
          <speaker>Hi.</speaker>
          <p>Quin et ipse cantici tenor declarat illam de sua<emph>indignitate</emph>loqui; eoque
            sic orditur:<emph>Magnificat anima mea Dominum</emph>. At qui dicit,<emph>merui fieri
              mater Dei per modestiam</emph>, se magnificat, non Dominum. Mox subiicitur:<emph>Ecce
              enim ex hoc beatam me dicent omnes generationes</emph>.<emph>Ecce</emph>significat rem
            subitam et inexspectatam. Non exspectat autem summum honorem, qui se nullo honore dignum
            iudicat. Nec<emph>felicitas</emph>dicitur, si contingat
            quod<emph>meritis</emph>debebatur. Flaccus enim negat, se hoc nomine felicem
            appellandum, quod a Mecaenate in amicorum numerum adoptatus esset.</p>
        </sp>
        <sp>
          <speaker>Le.</speaker>
          <p>Quamobrem?</p>
        </sp>
        <sp>
          <speaker>Hi.</speaker>
          <p>Quia iudicio fuit ascitus, non gratuito favore, Mecaenas hoc illi tribuit, quod eius
            virtutibus deberi iudicarat. Eodem pertinet quod sequitur:<emph>Quia fecit mihi magna
              qui potens est, et sanctum nomen eius</emph>. Non dixit,<emph>fecit mihi magna, quia
              me dignam iudicavit</emph>, sed<emph>quia potens est</emph>, et facit quaecunque vult,
            et ex indignis facit suo favore dignos; et ideo<emph>sanctum nomen
              eius</emph>:<emph>sanctum</emph>dixit<emph>gloriosum</emph>. Quantum autem nostris
            meritis arrogamus, tantum detrahimus divini nominis gloriae. Nam iuxta
              Paulum,<emph>illius potentia per nostram imbecillitatem perficitur</emph>. Mox in eo
              versu:<emph>Deposuit potentes de sede, et exaltavit humiles</emph>non est <foreign
              xml:lang="grc">ταπεινόφρονας</foreign>, sed <foreign
              xml:lang="grc">ταπεινούς</foreign> hoc est<emph>contemptos</emph>iuxta mundum, ut
            opponatur potentibus. Hunc versiculum iuxta Propheticae eloquutionis morem declarat
              sequens,<emph>Esurientes implevit bonis, et divites dimisit inanes</emph>. Quos modo
              dixerat<emph>humiles</emph>, heic appellat<emph>esurientes</emph>, hoc
              est,<emph>tenues</emph>; quos modo<emph>potentes</emph>,
            heic<emph>divites</emph>vocat. Proximo versu fit mentio misericordiae sese per omneis
            orbis nationes perfundentis. In extremo versu praedicat fidem Dei in
              promissis,<emph>Sicut locutus est</emph>, et c. Toto cantico
            praedicatur<emph>gloria</emph>, hoc est,<emph>potentia, bonitas, et veritas Dei</emph>:
            nulla est meritorum mentio.</p>
        </sp>
        <sp>
          <speaker>Le.</speaker>
          <p>Sed ut potentiam ac divitias comitatur superbia, ita paupertas docet modestiam.</p>
        </sp>
        <sp>
          <speaker>Hi.</speaker>
          <p>Non equidem inficior, istuc interdum accidere: sed videas plerumque pauperes
            arrogantissimos, si negas, obiiciam Merdardos multos. Verum demus esse, quod non est
            perpetuum: non iam agitur qualis fuerit sacratissima Iesu mater, sed qualia de se
            praedicarit in hoc cantico.</p>
        </sp>
        <sp>
          <speaker>Le.</speaker>
          <p>Demiror istorum pervicaciam, qui toties moniti, frequenter etiam irrisi, non
            resipiscant.</p>
        </sp>
        <sp>
          <speaker>Hi.</speaker>
          <p>Quoties moniti sunt, declamationem esse ficti thematis tractationem, ad exercendam
            dictionis facultatem adhiberi solitam? et tamen illis declamatio nihil aliud est quam
            sacra concio. Quoties inclamatum est illis, coelibem esse quisquis uxorem non habet,
            etiam si sexcentas alat concubinas? et tamen coelibatus istis nihil aliud est, quam
            continentia et castitas. Idem usu venit de humilitate, aliisque similibus quam
          plurimis.</p>
        </sp>
        <sp>
          <speaker>Le.</speaker>
          <p>Unde stupor tam pertinax?</p>
        </sp>
        <sp>
          <speaker>Hi.</speaker>
          <p>De Merdardis respondeo. Non dederunt a puero operam literis; nec est illis praeceptorum
            aut librorum copia, et si quid istiusmodi facultatis obtigit, malunt abdomini impendere.
            Sacrosanctam illam vestem existimant abunde sufficere et ad pietatis et ad eruditionis
            opinionem. Postremo putant, nonnullam esse religionis partem, si cum suo Francisco ne
            Latine quidem loqui sciant.</p>
        </sp>
        <sp>
          <speaker>Le.</speaker>
          <p>Profecto plurimos novi, qui ista ex parte belle referant instituti sui principem,
              qui<emph>caperonem</emph>dixit pro<emph>galero</emph>, opinor
              et<emph>vestimentibus</emph>pro<emph>vestibus</emph>. At Franciscus constanter
            recusavit presbyteri honorem, quod idem, opinor, fecit Benedictus et Dominicus. Nunc
            isti cum suis<emph>vestimentibus</emph>non abhorrent a galero cardinalitio.</p>
        </sp>
        <sp>
          <speaker>Hi.</speaker>
          <p>Quid ais? Imo ne a corona quidem triplici, et humiles illi pauperis Francisci filii
            porrigunt calceos suos summis orbis monarchis osculandos.</p>
        </sp>
        <sp>
          <speaker>Le.</speaker>
          <p>Iam si fuisset facta vilitatis mentio, quid erat piaculi?</p>
        </sp>
        <sp>
          <speaker>Hi.</speaker>
          <p>Nihil si vilem intelligas qui parvo aestimatur apud homines, aut qui sibi videtur
            contemptibilis. Sed quid opus excusare quod dictum non est?</p>
        </sp>
        <sp>
          <speaker>Le.</speaker>
          <p>Non puduit Merdardum ad istum mentiri modum? Idque in fano tam celebri, in
            frequentissima monarcharum synodo, coram tot eruditis viris, quorum plerique Erasmicas
            lucubrationes evolverant?</p>
        </sp>
        <sp>
          <speaker>Hi.</speaker>
          <p>Puduit, ais? Imo sibi visus est scurra rem palmariam ac triumpho dignam facere. Hoc est
            quartum Merdardorum votum, longe tribus illis religiosius, nihil omnino pudere.</p>
        </sp>
        <sp>
          <speaker>Le.</speaker>
          <p>Istius profecto plerique sunt observantissimi.</p>
        </sp>
        <sp>
          <speaker>Hi.</speaker>
          <p>Nec erat simplex mendacium. Primum Mariae canticum, ut est a Luca scriptum, manet
            intactum. Qui vero corrigere dicitur, qui nihil mutat? Deinde vox humilitatis immutata
            non est, nec ulla usquam vilitatis mentio. Postremo non corrigit canticum, qui bona fide
            reddit quod scripsit Lucas, sed explicat.</p>
        </sp>
        <sp>
          <speaker>Le.</speaker>
          <p>Video triplex mendacium effronte scurra dignum.</p>
        </sp>
        <sp>
          <speaker>Hi.</speaker>
          <p>Mane. Nondum audisti, quod est omnium impudentissimum.</p>
        </sp>
        <sp>
          <speaker>Le.</speaker>
          <p>Etiamne amplius?</p>
        </sp>
        <sp>
          <speaker>Hi.</speaker>
          <p>Vociferabatur, doctorem illum asinum fuisse principem, auctorem et antesignanum
            universi tumultus, quo nunc concutitur orbis Christianus.</p>
        </sp>
        <sp>
          <speaker>Le.</speaker>
          <p>Quid ais?</p>
        </sp>
        <sp>
          <speaker>Hi.</speaker>
          <p>Huic imputandum quod tot sectis discinditur ecclesia, quod sacerdotes spoliantur
            decimis, quod contemnuntur episcopi, quod sacrosanctae Pontificis Maiestati passim
            oppeditur, quod agricolae vetus gigantum exemplum instaurarunt.</p>
        </sp>
        <sp>
          <speaker>Le.</speaker>
          <p>Ista publicitus?</p>
        </sp>
        <sp>
          <speaker>Hi.</speaker>
          <p>Magnis clamoribus.</p>
        </sp>
        <sp>
          <speaker>Le.</speaker>
          <p>Atqui longe secus existimant, qui Erasmi libros attentius introspiciunt. Horum plurimi
            fatentur, se ex illius lucubrationibus hausisse verae pietatis semina. Totum hoc
            incendium per monachos ortum, per eosdem huc usque incanduit, quod non aliter nunc
            quoque conantur extinguere, quam si oleum, quod aiunt, addant camino.</p>
        </sp>
        <sp>
          <speaker>Hi.</speaker>
          <p>Vides <foreign
              xml:lang="grc">ὡς κάκιστον θηρίον ἐστὶν ἡ γαστήρ</foreign>.</p>
        </sp>
        <sp>
          <speaker>Le.</speaker>
          <p>Rem acu tetigisti. Illi nimirum expedit, in populo Christiano superstitionis esse quam
            plurimum, pietatis quam minimum. Sed quid concio? Ferebatne Cumanum asinum, tam
            insolenter rudentem e suggesto?</p>
        </sp>
        <sp>
          <speaker>Hi.</speaker>
          <p>Quidam mirabantur, quid accidisset homini. Qui stomachi erant impatientioris surgebant,
            atque e templo abibant, submurmurantes,<emph>Venimus huc audituri laudes divae Virginis,
              et hic temulentus nobis evomit meras sycophantias</emph>. In his erant etiam non
            paucae mulieres.</p>
        </sp>
        <sp>
          <speaker>Le.</speaker>
          <p>Atqui solet hoc genus mire deditum esse isti sodalitio.</p>
        </sp>
        <sp>
          <speaker>Hi.</speaker>
          <p>Vera praedicas, sed coeperunt et foeminae sapere. Eruditi quotquot aderant, plerique
            ringi, nonnulli etiam subsibilare.</p>
        </sp>
        <sp>
          <speaker>Le.</speaker>
          <p>Non curat asinus sibila: oportuit talem rabulam putribus ovis aut ruderibus e suggesto
            deturbare.</p>
        </sp>
        <sp>
          <speaker>Hi.</speaker>
          <p>Non deerant, qui hoc illo dignum existimarent, sed cohibebat illos loci reverentia.</p>
        </sp>
        <sp>
          <speaker>Le.</speaker>
          <p>Sed loci religio non debet his opitulari, qui locum scelere profanarunt: veluti qui in
            templi septis occidunt hominem, non aequum est ut illic habeant asylum, itidem qui in
            sacris concionibus et loci religione, et populi patientia stolide abutitur, huic non
            oportet esse praesidio, quod ipse sua temeritate profanavit. Laudatus est a priscis
            ille, qui eum non habuit pro consule, cui ipse non esset senator: nec par est, ut
            populus eum habeat pro Ecclesiasta, cui ipse non concio.</p>
        </sp>
        <sp>
          <speaker>Hi.</speaker>
          <p>Metuunt fulmen episcoporum :<emph>Si quis instigante diabolo</emph>et c., nosti
          legem.</p>
        </sp>
        <sp>
          <speaker>Le.</speaker>
          <p>Sed prius in tales rabulas episcopi debebant vibrare fulmen.</p>
        </sp>
        <sp>
          <speaker>Hi.</speaker>
          <p>Metuunt et illi.</p>
        </sp>
        <sp>
          <speaker>Le.</speaker>
          <p>Quos?</p>
        </sp>
        <sp>
          <speaker>Hi.</speaker>
          <p>Illos ipsos rabulas.</p>
        </sp>
        <sp>
          <speaker>Le.</speaker>
          <p>Quam ob rem?</p>
        </sp>
        <sp>
          <speaker>Hi.</speaker>
          <p>Ob hoc ipsum, quod rabulae sunt.</p>
        </sp>
        <sp>
          <speaker>Le.</speaker>
          <p>Apostoli non metuebant regum et praesidum minas; et isti metuunt unum mendicum?</p>
        </sp>
        <sp>
          <speaker>Hi.</speaker>
          <p>Sed ob hoc ipsum magis formidandi, quod mendici sunt: quod eripiatur non habent, quo
            laedant habent. Abi tu sodes ad vesparum aut crabronum nidum aliquem, et unam quamlibet
            ex illis digito continge! ea res si tibi bene successerit, redito ad me, et episcopos
            ignavos appellato, qui refugiant unum mendicum irritare. Romanum Pontificem nonne
            potentissimi Christianae ditionis monarchae reverentur, fortassis et metuunt?</p>
        </sp>
        <sp>
          <speaker>Le.</speaker>
          <p>Nec mirum: est enim Christi vicarius.</p>
        </sp>
        <sp>
          <speaker>Hi.</speaker>
          <p>At Alexander sextus, vir nec stultus nec indoctus, fertur ita loqui solitus, se malle e
            summis monarchis aliquot offendere, quam unum quemlibet fraterculum ex ordine
            mendicantium.</p>
        </sp>
        <sp>
          <speaker>Le.</speaker>
          <p>Omitte Pontifices. Cum istius sceleris rumor ad aures Principum, qui tum Augustae
            erant, dimanasset, non est sumptum de homine supplicium?</p>
        </sp>
        <sp>
          <speaker>Hi.</speaker>
          <p>Indigne tulerunt omnes, sed praecipue rex Ferdinandus, et huius soror Maria, foeminarum
            huius seculi decus, Bernardus Cardinalis Tridentinus, Balthasar Episcopus
            Constantiensis. Obiurgatus est graviter ecclesiastes, sed a nullo acrius quam a Ioanne
            Fabro, Episcopo Viennensi.</p>
        </sp>
        <sp>
          <speaker>Le.</speaker>
          <p>Quid obiurgatio? Asinus non sentit nisi fustem.</p>
        </sp>
        <sp>
          <speaker>Hi.</speaker>
          <p>Praesertim si in ventrem ingeras. Sed quid illi stolido fecissent principes, longe
            gravioribus curis occupati?</p>
        </sp>
        <sp>
          <speaker>Le.</speaker>
          <p>Certe submovissent a concionandi munere, et suam illi benignitatem subtraxissent.</p>
        </sp>
        <sp>
          <speaker>Hi.</speaker>
          <p>At artifex ille pus suum in ipsam concilii dissolutionem distulerat, quum iam alioqui
            foret abeundum.</p>
        </sp>
        <sp>
          <speaker>Le.</speaker>
          <p>Isto quidem pacto dicuntur abire cacodaemones ingenti foetore relicto.</p>
        </sp>
        <sp>
          <speaker>Hi.</speaker>
          <p>Itaque dimissus est a rege Ferdinando sed bene pastus. Nam obiurgatio ne tantillum
            quidem detraxit hominis obesitati.</p>
        </sp>
        <sp>
          <speaker>Le.</speaker>
          <p>Franciscus dicitur concionatus sororibus avibus; iste dignus videtur qui concionetur
            fratribus asinis ac suibus. Sed quo se contulit?</p>
        </sp>
        <sp>
          <speaker>Hi.</speaker>
          <p>Quo nisi ad suos gregales? a quibus exceptus est ovatione ob rem strenue feliciterque
            gestam, et inter pocula, pro,<emph>Io triumphe</emph>, cantatum est,<emph>Te Deum
              laudamus</emph>.</p>
        </sp>
        <sp>
          <speaker>Le.</speaker>
          <p>Dignissimus est iste Merdardus, qui funem in collo gestet, potius quam in lumbis. Sed
            quid imprecemur isti stolido gregi, qui tales fovet pecudes?</p>
        </sp>
        <sp>
          <speaker>Hi.</speaker>
          <p>Vix invenias, quod illis impreceris malum gravius, quam ipsi accersunt sibi. Siquidem
            his rationibus maxime traducunt sese, et in bonorum omnium coniiciunt odium, efficacius
            quam quisquam possit hostis. Sed non est Christianae mentis cuiquam imprecari male,
            illud potius optandum, ut clementissimus rerum formator et reformator (qui ex
            Nabuchodonosor homine fecit bovem, et rursus ex bove fecit hominem, quique asinae
            Balaami dedit hominis linguam) omnes Merdardi similes vertat in melius, detque illis et
            mentem et linguam viris Evangelicis dignam.</p>
        </sp>
      </div>
      <div
        n="58"
        type="colloquium">
        <head>Philodoxus</head>
        <p>Personae</p>
        <castList>
          <castItem>Philodoxus</castItem>
          <castItem>Symbulus</castItem>
        </castList>
        <sp>
          <speaker>Ph.</speaker>
          <p>Felix auspicium interpretor occursum tuum, Symbule.</p>
        </sp>
        <sp>
          <speaker>Sy.</speaker>
          <p>Utinam sit aliquid, Philodoxe, in quo tibi queam esse felix!</p>
        </sp>
        <sp>
          <speaker>Ph.</speaker>
          <p>Quid auspicatius, quam si quis deus occurrat homini?</p>
        </sp>
        <sp>
          <speaker>Sy.</speaker>
          <p>Equidem nihil istoc existimarem auspicatius, etiamsi sexcentae volitent noctuae. Sed
            quem mihi narras deum?</p>
        </sp>
        <sp>
          <speaker>Ph.</speaker>
          <p>Te, inquam, Symbule.</p>
        </sp>
        <sp>
          <speaker>Sy.</speaker>
          <p>Mene?</p>
        </sp>
        <sp>
          <speaker>Ph.</speaker>
          <p>Te plane.</p>
        </sp>
        <sp>
          <speaker>Sy.</speaker>
          <p>Ego deos cacantes nunquam feci pili.</p>
        </sp>
        <sp>
          <speaker>Ph.</speaker>
          <p>Si non fallit proverbium, deum esse quisquis iuvat mortalem, tu mihi deus esse
          potes.</p>
        </sp>
        <sp>
          <speaker>Sy.</speaker>
          <p>De fide proverbii viderint alii; ego certe perquam lubens amico profuero, si queam.</p>
        </sp>
        <sp>
          <speaker>Ph.</speaker>
          <p>Non est quod metuas, Symbule, haud peto mutuum: sacra res est consilium; eo tantum me
            iuva.</p>
        </sp>
        <sp>
          <speaker>Sy.</speaker>
          <p>Atqui istuc ipsum est petere mutuum, quandoquidem hoc officii genus inter amicos ultro
            citroque commeare debet, quemadmodum et cetera omnia. Sed quid est rei, in quo meum
            desideras consilium?</p>
        </sp>
        <sp>
          <speaker>Ph.</speaker>
          <p>Piget obscuritatis; cuperem esse celebris; commonstra viam.</p>
        </sp>
        <sp>
          <speaker>Sy.</speaker>
          <p>En tibi compendiarium. Imitare Herostratum, qui incendit templum Dianae, aut huic
            simillimum Zoilum, qui laceravit Homerum; aut aliud aliquod facinus memorabile designa,
            et <foreign
              xml:lang="grc">ἀοίδιμος</foreign> eris cum Cercopibus ac Neronibus.</p>
        </sp>
        <sp>
          <speaker>Ph.</speaker>
          <p>Famam ex scelere parent alii; ego nomen ambio rumoris honesti.</p>
        </sp>
        <sp>
          <speaker>Sy.</speaker>
          <p>Talem igitur te praesta, qualis optas praedicari.</p>
        </sp>
        <sp>
          <speaker>Ph.</speaker>
          <p>At multis egregia virtute praeditis non contigit nominis celebritas.</p>
        </sp>
        <sp>
          <speaker>Sy.</speaker>
          <p>Istud an verum sit, nescio: attamen si id eveniat quod ais, ipsa virtus abunde magnum
            sui praemium est.</p>
        </sp>
        <sp>
          <speaker>Ph.</speaker>
          <p>Vera praedicas, planeque philosophice. Veruntamen, ut sunt res humanae, mihi videtur
            gloria praecipuum quoddam ornamentum esse virtutis; quae non aliter gaudet agnosci, quam
            sol amat lucere, vel ob hoc ipsum, ut et prosit quam plurimis, et quam plurimos ad sui
            pelliciat aemulationem. Postremo non video quam possessionem speciosiorem parentes
            liberis suis relinquere possint, quam honesti nominis immortalem memoriam.</p>
        </sp>
        <sp>
          <speaker>Sy.</speaker>
          <p>Ut video, gloriam expetis virtute partam.</p>
        </sp>
        <sp>
          <speaker>Ph.</speaker>
          <p>Scilicet.</p>
        </sp>
        <sp>
          <speaker>Sy.</speaker>
          <p>Proinde tibi propone literis omnium celebratos, Aristidem, Phocionem, Socratem,
            Epaminondam, Scipionem Africanum, Catones, seniorem et uticensem, M. Brutum, et horum
            similes, qui belli domique de republica quam optime mereri studuerunt. Heic est enim
            feracissimus gloriae campus.</p>
        </sp>
        <sp>
          <speaker>Ph.</speaker>
          <p>Verum inter istos celebres, Aristides ostracismo iussus est solum vertere; Phocion et
            Socrates biberunt cicutam; Epaminundas capitis est postulatus, quemadmodum et Scipio;
            Cato senior quadragies reus caussam dixit, Uticensis sibi mortem conscivit, itidem
            Brutus. Ego gloriam optarem nulla invidia contaminatam.</p>
        </sp>
        <sp>
          <speaker>Sy.</speaker>
          <p>At istuc ne Herculi quidem filio concessit Iuppiter. Nam post tot monstra virtute
            domita cum excetra fuit extremum certamen, idque multo omnium pertinacissimum.</p>
        </sp>
        <sp>
          <speaker>Ph.</speaker>
          <p>Ego Herculi suos gloriosos labores nunquam invidebo. Eos demum felices duco, quibus
            obtigit honestum nomen nulla invidia contaminatum.</p>
        </sp>
        <sp>
          <speaker>Sy.</speaker>
          <p>Vis, ut video, suaviter vivere; eo metuis invidiam, nec id iniuria, <foreign
              xml:lang="grc">κάκιστον γάρ ἐστὶ θηρίον</foreign>.</p>
        </sp>
        <sp>
          <speaker>Ph.</speaker>
          <p>Sic est.</p>
        </sp>
        <sp>
          <speaker>Sy.</speaker>
          <p>Ergo <foreign
              xml:lang="grc">λὰθε βιώσας</foreign>
          </p>
        </sp>
        <sp>
          <speaker>Ph.</speaker>
          <p>At istuc est mortuum esse, non vivere.</p>
        </sp>
        <sp>
          <speaker>Sy.</speaker>
          <p>Intelligo quid affectes. In sole clarissimo versari gaudes absque umbra.</p>
        </sp>
        <sp>
          <speaker>Ph.</speaker>
          <p>Istuc quidem fieri non potest.</p>
        </sp>
        <sp>
          <speaker>Sy.</speaker>
          <p>At nihilo magis fieri potest, ut gloriam consequaris nulla contaminatam invidia. Recte
            facta ultro sequitur gloria, gloriam comitatur invidia.</p>
        </sp>
        <sp>
          <speaker>Ph.</speaker>
          <p>Atqui posse gloriam absque invidia contingere, docet nos senex ille comicus; <emph>ita
              ut facillime sine invidia laudem invenias et amicos pares.</emph>
          </p>
        </sp>
        <sp>
          <speaker>Sy.</speaker>
          <p>Si ista laude contentus es, quam tulit Pamphilus adolescens obsequiis et morum
            commoditate, poteris eodem e loco petere rationes assequendi quod expetis, unde
            decerpsisti sententiam. In omni re memento: Ne quid nimis; sed tamen mediocriter omnia:
            esto facilis in perferendis aliorum moribus, ad leviora vitia connivens; ne sis
            praefractus, tuaeque sententiae nimium tenax, sed aliorum studiis temet accommoda: nulli
            laedas os, sed comem te praebeas omnibus.</p>
        </sp>
        <sp>
          <speaker>Ph.</speaker>
          <p>Adolescentiae favent plerique, nec magni negotii sit tum istam parare laudem: ego
            magnificum quoddam nominis decus optarim, quod per universum orbem resonet, quodque cum
            aetate semper fiat illustrius, atque a funere tandem clarius elucescat.</p>
        </sp>
        <sp>
          <speaker>Sy.</speaker>
          <p>Equidem laudo generosam istam indolem tuam, Philodoxe. Ceterum si cupis gloriam virtute
            partam, praecipua virtus est, negligere gloriam: et summa laus est, non ambire laudem,
            quae magis sequitur fugientem. Videndum est igitur, ne, quo impensius ista ambis, hoc
            frustrere magis.</p>
        </sp>
        <sp>
          <speaker>Ph.</speaker>
          <p>Non sum Stoicus <foreign
              xml:lang="grc">ἀπαθής</foreign>: tangor humanis affectibus.</p>
        </sp>
        <sp>
          <speaker>Sy.</speaker>
          <p>Si te profiteris hominem, nec ea recusas, quae sunt humanae sortis, cur ea venaris,
            quae nec deo contingunt? Nosti enim Theocriticum illud non minus vere quam scite dictum,
              <emph>Iovem nec pluvium nec serenum placere omnibus.</emph>
          </p>
        </sp>
        <sp>
          <speaker>Ph.</speaker>
          <p>Non est fortassis ignis absque fumo; sunt tamen <foreign
              xml:lang="grc">ἄκαπνα</foreign>. Si non potest obtineri, quin aliqua livoris nubecula
            obscuretur hominis gloria, arbitror tamen esse rationes, quibus fiat, ut quam minimum
            invidiae sit admixtum.</p>
        </sp>
        <sp>
          <speaker>Sy.</speaker>
          <p>Eas igitur tibi vis commonstrari?</p>
        </sp>
        <sp>
          <speaker>Ph.</speaker>
          <p>Percupio.</p>
        </sp>
        <sp>
          <speaker>Sy.</speaker>
          <p>Modice virtutem exsere, et minus gravaberis invidia.</p>
        </sp>
        <sp>
          <speaker>Ph.</speaker>
          <p>At gloria nisi sit insignis, non est gloria.</p>
        </sp>
        <sp>
          <speaker>Sy.</speaker>
          <p>Ecce tibi certissimam viam. Designa praeclarum aliquod facinus, et morere, et citra
            invidiam celebraberis cum Codris, Menoeceis, Iphigeniis, Curtiis ac Deciis.</p>
          <lg>
            <l>
              <emph>Pascitur in vivis liquor, post fata quiescit.</emph>
            </l>
          </lg>
        </sp>
        <sp>
          <speaker>Ph.</speaker>
          <p>Equidem, ut ingenue quod res est fatear, cupio liberis ac nepotibus meis honesti
            nominis hereditatem relinquere: verum huius rei fructum vivus apud vivos aliquandiu
            decerpere cupiam.</p>
        </sp>
        <sp>
          <speaker>Sy.</speaker>
          <p>Age, non te suspendam amplius. Certissima ad illustre nomen est via bene mereri, quum
            privatim de singulis, tum publicitus de universis. Id partim fit officiis, partim
            benignitate. Benignitas sic temperanda est, ne cogaris ab aliis rapere quod aliis
            suppedites. Nam ex huiusmodi largitionibus plus odii nascitur apud probos quam favoris
            apud improbos. Porro ab improbis laudari, infamia verius est quam gloria. Ad haec
            benignitatis fons largiendo exhauritur. Porro beneficentia, quae constat officiis,
            fundum non habet: imo quo largius hinc hauritur, hoc scatet uberius. At heic multae res
            sunt, quae et invidiam mitigant, et famae celebritatem illustrant, quas nemo sibi
            praestare valet, sed contingunt gratuito favore numinis.</p>
          <lg>
            <l>
              <emph>Gratior est pulchro veniens e corpore virtus.</emph>
            </l>
          </lg>
          <p>At formam corporis sibi nemo largitur. Adfert secum dignitatis plurimum generis
            claritudo. At haec quoque fortunae munus est. Idem sentiendum de divitiis, quae recte
            factis partae ab avis atque atavis ad nos devenerunt. Ne hoc quidem quisquam sibi
            praestat. Huius generis sunt et ingenii dexteritas, ac dicendi gratia, lepos et comitas
            non ascita, sed ingenita. Postremo decorum quoddam arcanum atque etiam felicitas; cuius
            effectum in multis videmus quotidie, caussam reddere nemo potest. An non frequenter
            conspicimus eadem geri dicive a diversis, et magnam inire gratiam qui peius gessit
            dixitve, quum is qui melius rem egerit, pro gratia referat odium? Hoc prisci quidam ad
            genios referebant. Dicebant enim in ea re quemque fortunatum esse ad quam natus esset;
            contra parum succedere, quod quis invita Minerva iratoque genio tentaret.</p>
        </sp>
        <sp>
          <speaker>Ph.</speaker>
          <p>Heic igitur nullus est consilio locus?</p>
        </sp>
        <sp>
          <speaker>Sy.</speaker>
          <p>Vix ullus: attamen qui sagaces sunt, deprehendunt in pueris aut adolescentibus notas
            quasdam, quibus coniecturam facere liceat, ad quae studia, quodve vitae genus quasve
            actiones sint idonei. Idem indicat in nobis arcanus quidam animi sensus, quo a quibusdam
            abhorremus nulla evidente caussa, ad quaedam item miro impetu rapimur. Hinc est quod
            alius feliciter tractat rem militarem, alius dexter est in negotiis politicis, alium
            dicas ad studia natum. Quanquam et in his mira varietas; nimirum tanta, quanta est
            functionum diversitas. Alium natura genuit imperio, alium voluit esse fortem militem:
            cui plurimum indulsit, ei concessit, ut, iuxta Homerum, pariter et bonus sit lancearius,
            et egregius dux. Itidem in rebus civilibus, alius valet in consilio, alius in agendis
            caussis excellit, alius obeundis legationibus et gaudet et feliciter rem gerit. De
            studiorum varietate quid attinet dicere? Sunt qui sic rapiantur ad institutum
            monasticum, nec ad quodvis, sed vel ad hoc, vel illud, ut vitam sibi putent acerbam,
            nisi, quod optant, assequantur. Sunt e diverso qui mirum in modum abhorrent, ut mori
            ducant potius, quam fieri monachum: nec id odio faciunt, aut certa ratione, sed arcano
            quodam naturae sensu.</p>
        </sp>
        <sp>
          <speaker>Ph.</speaker>
          <p>Ista quidem in compluribus ita, ut narras, et comperi nonnunquam, et frequenter
            admiratus sum.</p>
        </sp>
        <sp>
          <speaker>Sy.</speaker>
          <p>In his igitur bonis, quae nobis gratuito largitur naturae benignitas, multo minus
            orietur invidiae, si fastus absit et ostentatio. Amabilior enim est forma, aut
            nobilitas, aut opulentia, aut facundia, in his qui se his bonis praecellere quasi
            nesciunt. Comitas autem et modestia nihil imminuunt haec commoda, sed ut gratiam addunt,
            ita depellunt invidiam. Haec autem comitas et morum suavitas oportet in omnibus vitae
            actionibus sit perpetua, nisi prorsus repugnat Minerva. Nam frustra, ut opinor, tentaret
            Xenocrates, quod successit Socrati ac Diogeni: frustra moliretur Cato Censorius, quod
            Laelium fecit gratiosum. Attamen Demea ille Terentianus subito mutatus, satis declaravit
            quantum ad conciliandam benevolentiam habeat momenti studiis et affectibus omnium
            obsecundare. Verum quoties a recto receditur, iam et a vera gloria ad temporarium
            hominum favorem degeneratur. Ceterum ea demum gloria perpetua est, quae honesti
            radicibus nititur, a iudicio rationis profecta. Nam affectus temporarios habent impetus;
            qui simul atque relanguerint, odisse coepimus quod ante vehementer arrisit; ac proinde
            plausus vertitur in sibilum, laus in vituperium. Ceterum ut ingenium prorsus inverti non
            potest, ita potest aliqua ex parte corrigi.</p>
        </sp>
        <sp>
          <speaker>Ph.</speaker>
          <p>Exspecto quid dicas.</p>
        </sp>
        <sp>
          <speaker>Sy.</speaker>
          <p>Qui natura blandior est, is cavere potest, ne, dum apud omnes gratiosus esse studet,
            deflectat ab honesto, neve dum sese quibuslibet accommodat polypum imitatus, sibi parum
            constet.</p>
        </sp>
        <sp>
          <speaker>Ph.</speaker>
          <p>Tales novi permultos lubricae fidei et erubescendae vanitatis.</p>
        </sp>
        <sp>
          <speaker>Sy.</speaker>
          <p>Rursus qui severiore sunt ingenio, dare operam oportet, ut sic affectent comitatem, ne
            quod agunt, videatur simulatum; aut subinde ad naturam suam recurrant; pro laude geminum
            dedecus sibi comparaturi, et quod interdum rigidius agant, et quod sint inconstantes.
            Tantam enim vim habet constantia, ut qui vitiosam nacti sunt naturam, tamen ob hoc ipsum
            levius ferantur, quod nusquam sunt sui dissimiles. Fucus autem simulatque suboluit,
            etiam in benefactis gignit odium: porro quod simulatum est, perpetuo latere non potest;
            aliquanto erumpat oportet: quod ubi factum fuerit, semel evanescit omnis ille magnificus
            gloriae fumus, atque etiam in fabulam vertitur.</p>
        </sp>
        <sp>
          <speaker>Ph.</speaker>
          <p>Illud igitur, ut video, mones, a natura minimum, ab honesto minime recedendum esse.</p>
        </sp>
        <sp>
          <speaker>Sy.</speaker>
          <p>Tenes. Ad haec, scis, quidquid subito inclarescit, obnoxium esse invidiae. Inde vox
            odiosa <foreign
              xml:lang="grc">νεοπλούτων</foreign> apud Graecos, apud Romanos novorum hominum
            cognomen, apud utrosque terrae filiorum et e coelo delapsorum. Ceterum fama quae
            paulatim nascitur, et augescit, quemadmodum minimum habet invidiae, ita maxime durabilis
            est; ut indicat hoc ille po&#235;tarum acutissimus Horatius:</p>
          <lg>
            <l>
              <emph>Crescit occulto velut arbor aevo fama Marcelli.</emph>
            </l>
          </lg>
          <p>Proinde, si veram, si perpetuam, si livori quam minimum expositam gloriam expetis,
            ausculta Socrati, qui dixit, quibusdam usu venire, ut dum nimium properant initio,
            serius perveniant ad finem.</p>
        </sp>
        <sp>
          <speaker>Ph.</speaker>
          <p>Sed hominum vita brevis est.</p>
        </sp>
        <sp>
          <speaker>Sy.</speaker>
          <p>Ergo ad benefacta properandum, non ad gloriam, quae sua sponte consequitur. Non enim id
            consulis, opinor, quibus rationibus longaevus fieri possis. Nam istuc Parcarum munus
            est, quae fila ducunt et amputant, quum ipsis est visum.</p>
        </sp>
        <sp>
          <speaker>Ph.</speaker>
          <p>Utinam istuc quoque possis!</p>
        </sp>
        <sp>
          <speaker>Sy.</speaker>
          <p>Nunquam, o Philodoxe, divi tam fuerunt benigni, ut uni darent omnia. Quod annis
            detrahunt, nominis splendore pensant. Quibusdam, sed paucissimis, tam indulgenter
            favent, ut vivi, sibique quodam modo superstites, posteritate sua fruantur. Sed rari
            sunt, <emph>quos aequus amavit Iuppiter.</emph> Hoc fortassis aliqui diis geniti
            potuere; verum ista felicitas non cadit in hanc consultationem.</p>
        </sp>
        <sp>
          <speaker>Ph.</speaker>
          <p>Saepe mecum admirari soleo seu fortunae seu naturae invidentiam, quae nihil omnino
            commodi largitur mortalibus quod non aliquo temperet incommodo.</p>
        </sp>
        <sp>
          <speaker>Sy.</speaker>
          <p>Quid igitur superest, amice, nisi ut homines nati, sortem humanam aequo feramus animo?
            Iam et illud haud mediocriter conducit ad leniendam invidiam, si penitus cures habere
            perspecta nationum, ordinum, et singulorum hominum ingenia, nimirum ad eorum exemplum,
            qui bestiis cicurandis alendisque dant operam, siquidem horum praecipuum est studium,
            animadvertere quibus rebus quodque animal vel efferetur vel deliniatur. Non iam loquor
            tantum de discrimine quod est inter avem et quadrupedem, inter serpentem et piscem, aut
            quod est inter aquilam et vulturem, inter elephantum et equum, inter delphinum et
            phocam, inter viperam et aspidem; sed de innumera varietate, quae est in singulis
            animantium generibus.</p>
        </sp>
        <sp>
          <speaker>Ph.</speaker>
          <p>Exspecto quo sis evasurus.</p>
        </sp>
        <sp>
          <speaker>Sy.</speaker>
          <p>Omnes canes sub una specie continentur: sed haec species quam innumeras formas
            distrahitur! ut dicas illos genere distingui, non specie. Iam prorsus in eadem specie
            quam varii sunt canum mores et ingenia!</p>
        </sp>
        <sp>
          <speaker>Ph.</speaker>
          <p>Immensa varietas.</p>
        </sp>
        <sp>
          <speaker>Sy.</speaker>
          <p>Quod de canibus dictum est, de singulis animantium generibus dictum puta: sed in nullo
            magis elucet discrimen, quam in equis.</p>
        </sp>
        <sp>
          <speaker>Ph.</speaker>
          <p>Vera praedicas. Sed quorsum haec?</p>
        </sp>
        <sp>
          <speaker>Sy.</speaker>
          <p>Quidquid in animantium generibus, vel in formis, vel in singulis animantibus varietatis
            est, hoc omne puta esse in homine. Illic reperies lupos varios, canes inenarrabili
            varietate, elephantos, camelos, asinos, leones, oves, viperas, simios, dracones,
            aquilas, vultures, hirundines; et quid non?</p>
        </sp>
        <sp>
          <speaker>Ph.</speaker>
          <p>Quid tum?</p>
        </sp>
        <sp>
          <speaker>Sy.</speaker>
          <p>Nullum autem est animal tam efferum, quin arte tractatum aliquam de se praebeat
            utilitatem, aut certe non laedat.</p>
        </sp>
        <sp>
          <speaker>Ph.</speaker>
          <p>Nondum perspicio quid agas.</p>
        </sp>
        <sp>
          <speaker>Sy.</speaker>
          <p>Est nonnihil discriminis inter Hispanum, Italum, Germanum, Gallum et Anglum?</p>
        </sp>
        <sp>
          <speaker>Ph.</speaker>
          <p>Est plane.</p>
        </sp>
        <sp>
          <speaker>Sy.</speaker>
          <p>Adhaec est singulis in unoquoque genere peculiare quoddam ingenium.</p>
        </sp>
        <sp>
          <speaker>Ph.</speaker>
          <p>Fateor.</p>
        </sp>
        <sp>
          <speaker>SY.</speaker>
          <p>Hanc varietatem si sagaciter habueris animadversam, et singulorum moribus te
            accommodes, perfacile consequeris, ut aut omnes habeas amicos, aut certe nullos
            inimicos.</p>
        </sp>
        <sp>
          <speaker>Ph.</speaker>
          <p>Si polypum me fieri iubes, ubi rectum et honestum?</p>
        </sp>
        <sp>
          <speaker>Sy.</speaker>
          <p>Est in rebus communibus aliquod obsequium, quod nullo pacto vitiat honestum; quod
            genus, apud Italos osculo salutant viri viros: in Germania si facias idem, absurdum
            videatur; sed pro osculo dextram porrigunt: rursus in Anglia viri salutant mulieres
            etiam in templo obvias: idem si fiat in Italia, flagitium habeatur: item in Anglia
            porrigere poculum tuum intervenienti in convivio, civilitatis est; in Gallia contumeliae
            est. In his et aliis huiusmodi citra recti Iacturam licet omnibus obsecundare.</p>
        </sp>
        <sp>
          <speaker>Ph.</speaker>
          <p>At perdifficile sit omnium gentium mores ac singulorum hominum ingenia nosse.</p>
        </sp>
        <sp>
          <speaker>Sy.</speaker>
          <p>Verum, o Philodoxe, si gloriam insignem quaeris, eamque virtute partam, necesse est ut
            virtutem quoque praestes non vulgarem. Scis autem virtutem circa difficilia versari,
            quemadmodum ante Peripateticum illum docuit Hesiodus; proinde si mel cupis, apes feras
            oportet.</p>
        </sp>
        <sp>
          <speaker>Ph.</speaker>
          <p>Scio, et memini: sed mitigandae invidiae rationem quaerimus.</p>
        </sp>
        <sp>
          <speaker>Sy.</speaker>
          <p>Proin da operam, ut in bello dux esse malis quam miles; et in eo bello, quod gerendum
            cum invisis hostibus potius, quam cum civibus aut sociis. In republica ea potissimum
            munia capesse, quae popularia sunt et gratiosa. Velut defendere popularius est, quam
            accusare; honorare, quam punire. Quod si qua incidunt, sicut incidere necesse est,
            natura molesta, tamen ea quoque, si vitari non possunt, commoditate sunt lenienda.</p>
        </sp>
        <sp>
          <speaker>Ph.</speaker>
          <p>Quo pacto?</p>
        </sp>
        <sp>
          <speaker>Sy.</speaker>
          <p>Sedes Iudex aut arbiter; altera pars nonnihil offendenda est; sed ea rem aequitate
            geras, ut, si fieri possit, etiam victus gratias agat.</p>
        </sp>
        <sp>
          <speaker>Ph.</speaker>
          <p>Qui sic?</p>
        </sp>
        <sp>
          <speaker>Sy.</speaker>
          <p>Puta. Intenditur actio furti aut sacrilegii: muta si potes, actionis formulam, et fac
            ut sit actio rei vindicandae. Heic protinus ita reum sublevas, ut nihil tamen decedat
            actori. Porro actionem omnem sic moderare, ut citra actoris dispendium reo videaris
            aequus. Postremo damnati poenam nonnihil mitiga. Absit interim aut vultus torvitas, aut
            verborum acerbitas, aut morositas; quae res faciunt, ut quidam peiorem ferant gratiam
            pro dato beneficio, quam alii pro negato. Interdum monendus est amicus: sed si nulla
            spes emendationis, silere praestat. Si res gravior est, et spes est profectus, magni
            refert qualis sit admonitio. Nam saepenumero fit, ut, qui sinistre aut intempestive
            admonet, et morbum exasperet et ex amico reddat inimicum. Haec dexteritas magis etiam
            habet locum, si agas cum principe. Nam horum affectibus nonnunquam incidit ut sit
            resistendum. Quod si fit comiter ac dextre, paulo post qui obstitere plus ferunt gratiae
            quam qui obsecundarunt. Quod enim cupiditati placet, temporarium est; quod recta ratione
            geritur, perpetuo probatur. Longe vero maxima pars invidiae nascitur ex intemperantia
            linguae. Quantum odii nonnunquam unica vox temere excidens concitat nonnullis! Quam
            multis dictum aut iocus intempestivus fuit exitio! Laudabis igitur, sed dignos; idque
            parce: sed vituperabis parcius, si tamen omnino quispiam vituperandus est: proinde
            vitanda loquacitas. Difficillimum enim sit, simul et multa et opportune dicere.</p>
        </sp>
        <sp>
          <speaker>Ph.</speaker>
          <p>Assentior istis omnibus. Sed mihi videtur praecipua ad parandam nominis celebritatem
            via, scribere libros.</p>
        </sp>
        <sp>
          <speaker>Sy.</speaker>
          <p>Vera praedicas, nisi quod obstat scribentium turba. Ac, si ista placet ratio, cura ut
            exacte scribas potius, quam multa. Cum primis autem argumentum delige neque protritum,
            neque cum multis commune; ad haec minime invidiosum: in id, quidquid insigne complurium
            annorum lectione contractum est, conferas: tractatione vero tale reddes, ut voluptatem
            habeat cum utilitate coniunctam.</p>
        </sp>
        <sp>
          <speaker>Ph.</speaker>
          <p>Prudenter tu quidem, Symbule; meoque animo feceris satis, si unum illud adieceris,
            quibus rebus effici possit, ut maturius etiam contingat gloria. Multos enim video, qui
            vix sub obitum inclarescunt, nonnullos a rogo, quod aiunt, demum innotescere.</p>
        </sp>
        <sp>
          <speaker>Sy.</speaker>
          <p>Heic quod consulam, nihil habeo melius, quam quod tibicen suasit tibicini. Fac ut his
            teipsum probes, qui gloria iam vicerunt invidiam; in horum amicitiam temet insinua,
            quorum honorifica de te praedicatio facile populare studium tibi conciliabit.</p>
        </sp>
        <sp>
          <speaker>Ph.</speaker>
          <p>At si quando exoriatur invidia, quid ostendis remedii?</p>
        </sp>
        <sp>
          <speaker>Sy.</speaker>
          <p>Fac quod solent hi qui picem coquunt; si flamma effulserit, infundunt aquam; ac tum
            magis efferatur ac stridet incendium, ni id facias constanter ac saepius.</p>
        </sp>
        <sp>
          <speaker>Ph.</speaker>
          <p>Quid istud aenigmatis est?</p>
        </sp>
        <sp>
          <speaker>Sy.</speaker>
          <p>Invidiam oborientem beneficiis obrue potius, quam vindicta. Nihil egit Hercules
            resectis Hydrae Lerneae capitibus; igni Graeco devicit exitiabile monstrum.</p>
        </sp>
        <sp>
          <speaker>Ph.</speaker>
          <p>Sed quem vocas ignem Graecum?</p>
        </sp>
        <sp>
          <speaker>Sy.</speaker>
          <p>Qui ardet etiam in mediis aquis. Eum adhibet, qui lacessitus iniuria malorum, non
            cessat tamen de omnibus bene mereri.</p>
        </sp>
        <sp>
          <speaker>Ph.</speaker>
          <p>Quid ego audio? beneficentia igitur nunc aqua est, nunc ignis?</p>
        </sp>
        <sp>
          <speaker>Sy.</speaker>
          <p>Quid vetat? quando Christus in allegoriis nunc sol est, nunc ignis, nunc lapis. Dixi
            sedulo; si quid melius eris nactus, sequitor, meumque repudiato consilium.</p>
        </sp>
      </div>
      <div
        n="59"
        type="colloquium">
        <head>Opulentia sordida</head>
        <p>Personae</p>
        <castList>
          <castItem>Iacobus</castItem>
          <castItem>Gilbertus</castItem>
        </castList>
        <sp>
          <speaker>Ia.</speaker>
          <p>Unde nobis tam exsuccus, quasi cum cicadis interea rore sis pastus? mihi nihil aliud
            quam syphar hominis esse videris.</p>
        </sp>
        <sp>
          <speaker>Gi.</speaker>
          <p>Apud inferos umbrae malva et porro saturantur: at ego decem vixi menses, ubi ne id
            quidem contigit.</p>
        </sp>
        <sp>
          <speaker>Ia.</speaker>
          <p>Ubinam? te quaeso; num abreptus in navem galeatam?</p>
        </sp>
        <sp>
          <speaker>Gi.</speaker>
          <p>Nequaquam; sed Synodii.</p>
        </sp>
        <sp>
          <speaker>Ia.</speaker>
          <p>In urbe tam opulenta bulimia periclitatus es?</p>
        </sp>
        <sp>
          <speaker>Gi.</speaker>
          <p>Maxime.</p>
        </sp>
        <sp>
          <speaker>Ia.</speaker>
          <p>Quid in caussa? An deerat pecunia?</p>
        </sp>
        <sp>
          <speaker>Gi.</speaker>
          <p>Nec pecunia nec amici.</p>
        </sp>
        <sp>
          <speaker>Ia.</speaker>
          <p>Quid igitur erat mali?</p>
        </sp>
        <sp>
          <speaker>Gi.</speaker>
          <p>Mihi res erat cum hospite Antronio.</p>
        </sp>
        <sp>
          <speaker>Ia.</speaker>
          <p>Cum illo opulento?</p>
        </sp>
        <sp>
          <speaker>Gi.</speaker>
          <p>Sed sordidissimo.</p>
        </sp>
        <sp>
          <speaker>Ia.</speaker>
          <p>Monstri simile narras.</p>
        </sp>
        <sp>
          <speaker>Gi.</speaker>
          <p>Minime; sed sic fiunt divites qui e summa emergunt inopia.</p>
        </sp>
        <sp>
          <speaker>Ia.</speaker>
          <p>Quid ita libuit tot menses apud talem hospitem commorari?</p>
        </sp>
        <sp>
          <speaker>Gi.</speaker>
          <p>Erat quod alligaret: et sic tunc erat animus.</p>
        </sp>
        <sp>
          <speaker>Ia.</speaker>
          <p>Sed dic, obsecro, quo tandem vivit ille apparatu?</p>
        </sp>
        <sp>
          <speaker>Gi.</speaker>
          <p>Dicam, quando quidem actorum laborum solet esse iucunda commemoratio.</p>
        </sp>
        <sp>
          <speaker>Ia.</speaker>
          <p>Mihi certe futura est.</p>
        </sp>
        <sp>
          <speaker>Gi.</speaker>
          <p>Illud <foreign
              xml:lang="grc">οὐρανόθεν</foreign> accessit incommodi, quum illic agerem, totos tres
            menses spirabat Boreas, nisi quod illic nescio quo pacto nunquam perseverat ultra diem
            octavum.</p>
        </sp>
        <sp>
          <speaker>Ia.</speaker>
          <p>Quomodo igitur spirabat totos tres menses?</p>
        </sp>
        <sp>
          <speaker>Gi.</speaker>
          <p>Sub eum diem velut ex constituto mutabat stationem, sed post horas octo migrabat in
            locum priorem.</p>
        </sp>
        <sp>
          <speaker>Ia.</speaker>
          <p>Ibi tenui corpusculo opus erat foco luculento.</p>
        </sp>
        <sp>
          <speaker>Gi.</speaker>
          <p>Satis erat ignis, si suppetisset lignorum copia. Verum ne quid heic faceret impendii
            noster Antronius, ex rusculis insularibus evellebat arborum radices ab aliis neglectas,
            idque fere noctu. Ex his nondum bene siccis struebatur ignis non absque fumo, sed sine
            flamma: non qui calefaceret; sed qui praestaret, ne vere dici posset ibi nullum esse
            ignem. Unicus autem ignis durabat totum diem; adeo temperatum erat incendium.</p>
        </sp>
        <sp>
          <speaker>Ia.</speaker>
          <p>Illic hibernare durum erat.</p>
        </sp>
        <sp>
          <speaker>Gi.</speaker>
          <p>Imo multo durius aestivare.</p>
        </sp>
        <sp>
          <speaker>Ia.</speaker>
          <p>Qui sic?</p>
        </sp>
        <sp>
          <speaker>Gi.</speaker>
          <p>Quoniam ea domus tantum habebat pulicum ac cimicum, ut nec interdiu quietum esse, nec
            noctu somnum capere liceret.</p>
        </sp>
        <sp>
          <speaker>Ia.</speaker>
          <p>Divitias miseras.</p>
        </sp>
        <sp>
          <speaker>Gi.</speaker>
          <p>Praesertim in hoc pecoris genere.</p>
        </sp>
        <sp>
          <speaker>Ia.</speaker>
          <p>Oportet illic ignavas esse foeminas.</p>
        </sp>
        <sp>
          <speaker>Gi.</speaker>
          <p>Latitant, nec inter viros versantur. Ita fit ut illic et foeminae nihil aliud sint quam
            foeminae, et viris desint ea ministeria quae solent ab eo sexu suppeditari.</p>
        </sp>
        <sp>
          <speaker>Ia.</speaker>
          <p>Sed Antronium interim non pigebat tractationis?</p>
        </sp>
        <sp>
          <speaker>Gi.</speaker>
          <p>Illi in huiusmodi sordibus educato praeter lucrum nihil erat dulce. Ubivis potius
            habitabat quam domi; nulla in re non negotiabatur. Scis autem eam urbem esse prae
            ceteris Mercurialem. Pictor ille nobilis deplorandum existimavit, si dies abiisset sine
            linea; Antronius longe magis deplorabat, si dies praeteriisset absque lucro. Quod si
            quando evenisset, domi quaerebat Mercurium.</p>
        </sp>
        <sp>
          <speaker>Ia.</speaker>
          <p>Quid faciebat?</p>
        </sp>
        <sp>
          <speaker>Gi.</speaker>
          <p>Habebat in aedibus cisternam ex eius civitatis more; illic hauriebat aliquot aquae
            situlas, et infundebat in vasa vinaria. Heic erat certum lucrum.</p>
        </sp>
        <sp>
          <speaker>Ia.</speaker>
          <p>Fortasse vinum erat aequo vehementius.</p>
        </sp>
        <sp>
          <speaker>Gi.</speaker>
          <p>Imo plus erat quam vappa. Nunquam enim emebat vinum nisi corruptum, quo minoris emeret.
            Ex eo ne quid periret, subinde faeces annorum decem miscebat, volvens ac revolvens
            omnia, quo mustum videretur: neque enim ille passus fuisset ullam faecis micam
          perire.</p>
        </sp>
        <sp>
          <speaker>Ia.</speaker>
          <p>At si qua fides medicis, tale vinum gignit vesicae calculos.</p>
        </sp>
        <sp>
          <speaker>Gi.</speaker>
          <p>Non errant medici: nam in ea domo nullus erat annus tam felix, quin unus atque alter
            calculo periret; nec horrebat ille funestam domum.</p>
        </sp>
        <sp>
          <speaker>Ia.</speaker>
          <p>Non?</p>
        </sp>
        <sp>
          <speaker>Gi.</speaker>
          <p>Etiam a mortuis colligebat vectigal. Nec aspernabatur quamvis exiguum lucellum.</p>
        </sp>
        <sp>
          <speaker>Ia.</speaker>
          <p>Dicis furtum.</p>
        </sp>
        <sp>
          <speaker>Gi.</speaker>
          <p>Lucrum vocant negotiatores.</p>
        </sp>
        <sp>
          <speaker>Ia.</speaker>
          <p>Quid interea bibebat Antronius?</p>
        </sp>
        <sp>
          <speaker>Gi.</speaker>
          <p>Idem ferme nectar.</p>
        </sp>
        <sp>
          <speaker>Ia.</speaker>
          <p>Non sensit malum?</p>
        </sp>
        <sp>
          <speaker>Gi.</speaker>
          <p>Durus erat, qui vel foenum esse posset, et talibus, ut dixi, deliciis fuerat a teneris
            educatus. Hoc lucro nihil existimabat certius.</p>
        </sp>
        <sp>
          <speaker>Ia.</speaker>
          <p>Quid ita?</p>
        </sp>
        <sp>
          <speaker>Gi.</speaker>
          <p>Si supputes uxorem, filios, filiam, generum, operas et famulas, alebat domi fere
            corpora triginta tria. Iam quo vinum erat dilutius, hoc et parcius bibebatur et serius
            exhauriebatur. Heic mihi subducito, in singulos dies addita aquae situla, quam non
            poenitendam summam conficiat in annum.</p>
        </sp>
        <sp>
          <speaker>Ia.</speaker>
          <p>O sordes!</p>
        </sp>
        <sp>
          <speaker>Gi.</speaker>
          <p>Atqui non minus compendii redibat ex pane.</p>
        </sp>
        <sp>
          <speaker>Ia.</speaker>
          <p>Quo pacto?</p>
        </sp>
        <sp>
          <speaker>Gi.</speaker>
          <p>Emebat triticum vitiatum, quod alius noluisset emere. Hic praesens statim lucrum, quia
            minoris emebat. Ceterum vitio medicabatur arte.</p>
        </sp>
        <sp>
          <speaker>Ia.</speaker>
          <p>Qua tandem?</p>
        </sp>
        <sp>
          <speaker>Gi.</speaker>
          <p>Est argillae genus frumento non dissimile, quo videmus et equos delectari, dum et
            parietes arrodunt, et ex lacunis ea argilla turbidis bibunt libentius. Eius terrae
            tertiam partem admiscebat.</p>
        </sp>
        <sp>
          <speaker>Ia.</speaker>
          <p>Est isthuc medicari?</p>
        </sp>
        <sp>
          <speaker>Gi.</speaker>
          <p>Certe tritici vitium minus sentiebatur. An hoc quoque lucrum putas aspernandum? Adde
            iam aliud stratagema. Domi panem subigebat; nec id crebrius, etiam aestate, quam bis in
            mense.</p>
        </sp>
        <sp>
          <speaker>Ia.</speaker>
          <p>Istuc est lapides apponere, non panes.</p>
        </sp>
        <sp>
          <speaker>Gi.</speaker>
          <p>Aut si quid lapide durius. Sed huic quoque malo erat paratum remedium.</p>
        </sp>
        <sp>
          <speaker>Ia.</speaker>
          <p>Quodnam?</p>
        </sp>
        <sp>
          <speaker>Gi.</speaker>
          <p>Fragmenta panis immersa cyathis vino macerabant.</p>
        </sp>
        <sp>
          <speaker>Ia.</speaker>
          <p>Similes habebant labra lactucas. Sed ferebant talem tractationem operae?</p>
        </sp>
        <sp>
          <speaker>Gi.</speaker>
          <p>Primum narrabo primatum eius familiae apparatum, quo facilius divines, quomodo
            tractentur operae.</p>
        </sp>
        <sp>
          <speaker>Ia.</speaker>
          <p>Audire cupio.</p>
        </sp>
        <sp>
          <speaker>Gi.</speaker>
          <p>De ientando nulla erat illic mentio; prandium fere differebatur in horam a meridie
            primam.</p>
        </sp>
        <sp>
          <speaker>Ia.</speaker>
          <p>Quam ob rem?</p>
        </sp>
        <sp>
          <speaker>Gi.</speaker>
          <p>Exspectabatur Antronius paterfamilias. Coenabatur interdum ad horam decimam.</p>
        </sp>
        <sp>
          <speaker>Ia.</speaker>
          <p>At tu solebas esse inediae impatientior.</p>
        </sp>
        <sp>
          <speaker>Gi.</speaker>
          <p>Eoque subinde clamabam ad Antronii generum Orthrogonum, (agebamus enim in eodem
            conclavi:) Heus Orthrogone, non coenatur hodie apud Synodos? Commode respondit, brevi
            adfuturum Antronium. Quum nihil viderem apparari, et latraret stomachus, Heus, inquam,
            Orthrogone, erit hodie pereundum fame? Excusabat horam aut aliud simile. Quum non ferrem
            stomachi latratum, rursus interpellabam occupatum: Quid futurum est? inquam: eritne
            moriendum fame? Ubi iam Orthrogonus consumpsisset omnem tergiversationem, abiit ad
            famulos, iussitque adornari mensam. Tandem quum nec rediret Antronius, nec quidquam
            appararetur, Orthrogonus victus conviciis meis descendebat ad uxorem et socrum ac
            liberos, clamitans ut appararent coenam.</p>
        </sp>
        <sp>
          <speaker>Ia.</speaker>
          <p>Nunc saltem exspecto coenam.</p>
        </sp>
        <sp>
          <speaker>Gi.</speaker>
          <p>Ne propera. Prodibat tandem famulus claudus, ei praefectus negotio, non admodum
            dissimilis Vulcano; insternit mensam linteo. Ea prima coenae spes. Tandem post longam
            vociferationem afferuntur phialae vitreae, cum aqua sane limpida.</p>
        </sp>
        <sp>
          <speaker>Ia.</speaker>
          <p>Altera coenae spes.</p>
        </sp>
        <sp>
          <speaker>Gi.</speaker>
          <p>Ne propera, inquam. Rursum post atroces clamores adfertur phiala illius nectaris
            faeculenti plena.</p>
        </sp>
        <sp>
          <speaker>Ia.</speaker>
          <p>O factum bene!</p>
        </sp>
        <sp>
          <speaker>Gi.</speaker>
          <p>Sed sine pane. Nihil adhuc periculi; nemo famelicus bibit lubens tale vinum. Clamatum
            est iterum usque ad ravim. Tum demum apponitur panis ille, quem vix ursus dentibus
            frangeret.</p>
        </sp>
        <sp>
          <speaker>Ia.</speaker>
          <p>Certe iam vitae consultum est.</p>
        </sp>
        <sp>
          <speaker>Gi.</speaker>
          <p>Sub multam noctem tandem venit Antronius; hoc fere prooemio inauspicatissimo, ut
            diceret, sibi dolere stomachum.</p>
        </sp>
        <sp>
          <speaker>Ia.</speaker>
          <p>Quid heic mali auspicii?</p>
        </sp>
        <sp>
          <speaker>Gi.</speaker>
          <p>Quia tunc nihil erat quod ederetur; quid enim exspectes, hospite male affecto?</p>
        </sp>
        <sp>
          <speaker>Ia.</speaker>
          <p>Dolebat re vera?</p>
        </sp>
        <sp>
          <speaker>Gi.</speaker>
          <p>Adeo, ut solus devoraturus fuerit tres capos, si quis dedisset gratis.</p>
        </sp>
        <sp>
          <speaker>Ia.</speaker>
          <p>Exspecto convivium.</p>
        </sp>
        <sp>
          <speaker>Gi.</speaker>
          <p>Primum ipsi apponebatur patina cum farina fabacea; quod obsonii genus illic vulgo
            venditur tenuibus. Aiebat se hoc uti remedio adversus omne morbi genus.</p>
        </sp>
        <sp>
          <speaker>Ia.</speaker>
          <p>Quot eratis convivae?</p>
        </sp>
        <sp>
          <speaker>Gi.</speaker>
          <p>Interdum octo aut novem; inter quos erat Verpius ille doctus, quem arbitror tibi non
            ignotum, et filius familias natu maior.</p>
        </sp>
        <sp>
          <speaker>Ia.</speaker>
          <p>Quid illis apponebatur?</p>
        </sp>
        <sp>
          <speaker>Gi.</speaker>
          <p>An non satis est frugi hominibus quod Melchisedec obtulit Abrahae quinque regum
            victori?</p>
        </sp>
        <sp>
          <speaker>Ia.</speaker>
          <p>Nihil igitur obsonii?</p>
        </sp>
        <sp>
          <speaker>Gi.</speaker>
          <p>Erat nonnihil.</p>
        </sp>
        <sp>
          <speaker>Ia.</speaker>
          <p>Quodnam?</p>
        </sp>
        <sp>
          <speaker>Gi.</speaker>
          <p>Memini nos fuisse in mensa convivas numero novem; quum in patina non numerarem nisi
            septem foliola lactucae aceto innatantia, sed absque oleo.</p>
        </sp>
        <sp>
          <speaker>Ia.</speaker>
          <p>Solus igitur ille devorabat suas fabas?</p>
        </sp>
        <sp>
          <speaker>Gi.</speaker>
          <p>Vix semiobolo emerat: nec tamen vetabat, si quis proxime assidens vellet gustare; sed
            incivile videbatur, languido suum eripere cibum.</p>
        </sp>
        <sp>
          <speaker>Ia.</speaker>
          <p>Secabantur igitur folia, quemadmodum de cumino meminit proverbium?</p>
        </sp>
        <sp>
          <speaker>Gi.</speaker>
          <p>Non; sed lactucis a primoribus absumptis, reliqui panem immergebant aceto.</p>
        </sp>
        <sp>
          <speaker>Ia.</speaker>
          <p>Quid autem post septem folia?</p>
        </sp>
        <sp>
          <speaker>Gi.</speaker>
          <p>Quid, nisi caseus, conviviorum clausula?</p>
        </sp>
        <sp>
          <speaker>Ia.</speaker>
          <p>Hiccine erat apparatus perpetuus?</p>
        </sp>
        <sp>
          <speaker>Gi.</speaker>
          <p>Propemodum; nisi quod interdum, si eo die Mercurium fuisset expertus propitium, erat
            paulo profusior.</p>
        </sp>
        <sp>
          <speaker>Ia.</speaker>
          <p>Quid tum?</p>
        </sp>
        <sp>
          <speaker>Gi.</speaker>
          <p>Iubebat emi tres uvas recentes uno aereo nummulo. Ea res exhilarabat totam
          familiam.</p>
        </sp>
        <sp>
          <speaker>Ia.</speaker>
          <p>Quidni?</p>
        </sp>
        <sp>
          <speaker>Gi.</speaker>
          <p>Id eo duntaxat tempore, quo summa est uvarum ibi vilitas.</p>
        </sp>
        <sp>
          <speaker>Ia.</speaker>
          <p>Proin extra autumnum nihil profundebat?</p>
        </sp>
        <sp>
          <speaker>Gi.</speaker>
          <p>Profundebat. Sunt illic naviculatores, qui concharum minutum genus hauriunt, potissimum
            e latrinis: hi clamore certo significant quid habeant venale; ab his interdum iubebat
            emi dimidio nummuli, quem illi bagathinum appellant. Tum vero dixisses, in ea familia
            esse nuptias; nam igni erat opus, licet celerrime percoquantur. Atque haec quidem post
            caseum, loco bellariorum.</p>
        </sp>
        <sp>
          <speaker>Ia.</speaker>
          <p>Bella mehercle bellaria! Sed nihil unquam apponebatur carnium aut piscium?</p>
        </sp>
        <sp>
          <speaker>Gi.</speaker>
          <p>Tandem victus meis clamoribus coepit esse splendidior. Quoties autem videri volebat
            Lucullus, hi ferme erant missus.</p>
        </sp>
        <sp>
          <speaker>Ia.</speaker>
          <p>Isthuc vero lubens audiero.</p>
        </sp>
        <sp>
          <speaker>Gi.</speaker>
          <p>Primo loco dabatur iusculum, quod illi, nescio quam ob caussam, appellant
          ministram.</p>
        </sp>
        <sp>
          <speaker>Ia.</speaker>
          <p>Lautum opinor.</p>
        </sp>
        <sp>
          <speaker>Gi.</speaker>
          <p>His conditum aromatibus: Admovetur igni cacabus aqua plenus; in eam coniiciuntur
            aliquot fragmenta casei bubalini, qui iam olim in saxum induruit; nam ad defringendum
            aliquid bona securi opus est. Quum ea fragmenta tepore aquae solvi coeperint, inficiunt
            eam ne possit mera dici aqua; hoc iusculo praeparant stomachum.</p>
        </sp>
        <sp>
          <speaker>Ia.</speaker>
          <p>Suibus dignum.</p>
        </sp>
        <sp>
          <speaker>Gi.</speaker>
          <p>Dein apponitur paululum carnium de ventre veteris vaccae, sed elixum ante dies
            quindecim.</p>
        </sp>
        <sp>
          <speaker>Ia.</speaker>
          <p>Foetet igitur.</p>
        </sp>
        <sp>
          <speaker>Gi.</speaker>
          <p>Maxime, sed adhibetur remedium.</p>
        </sp>
        <sp>
          <speaker>Ia.</speaker>
          <p>Quodnam?</p>
        </sp>
        <sp>
          <speaker>Gi.</speaker>
          <p>Dicam, sed vereor ne imitaturo.</p>
        </sp>
        <sp>
          <speaker>Ia.</speaker>
          <p>Scilicet.</p>
        </sp>
        <sp>
          <speaker>Gi.</speaker>
          <p>Miscent ovum aquae calefactae; eo iure perfundunt carnem; ita magis falluntur oculi
            quam nares; nam foetor erumpit per omnia. Si dies requirit esum piscium, interdum
            apponuntur auratae tres, nec hae magnae, quum convivae sint septem aut octo.</p>
        </sp>
        <sp>
          <speaker>Ia.</speaker>
          <p>Praeterea nihil?</p>
        </sp>
        <sp>
          <speaker>Gi.</speaker>
          <p>Nihil nisi caseus ille saxeus.</p>
        </sp>
        <sp>
          <speaker>Ia.</speaker>
          <p>Novum mihi narras Lucullum. Sed qui potuit tam exilis apparatus tot sufficere convivis,
            praesertim nullo refectis ientaculo?</p>
        </sp>
        <sp>
          <speaker>Gi.</speaker>
          <p>Imo ne sis insciens, ex eius convivii reliquiis alebantur socrus, nurus, filius natu
            minor, famula, et aliquot parvuli.</p>
        </sp>
        <sp>
          <speaker>Ia.</speaker>
          <p>Tu quidem admirationem meam auxisti, non ademisti.</p>
        </sp>
        <sp>
          <speaker>Gi.</speaker>
          <p>Istuc tibi vix possum describere, nisi prius ordinem convivii depinxero.</p>
        </sp>
        <sp>
          <speaker>Ia.</speaker>
          <p>Pinge igitur.</p>
        </sp>
        <sp>
          <speaker>Gi.</speaker>
          <p>Antronius obtinebat primum locum, nisi quod ego illi sedebam dexter, velut
            extraordinarius: e regione Antronii Orthrogonus: Orthrogono assidebat Verpius, Verpio
            Strategus natione Graecus: Antronio sinister assidebat filius natu maior. Si quis
            accessisset conviva, ei locus dabatur pro dignitate. Primum de iure minimum erat vel
            periculi vel discriminis, nisi quod in procerum discis natabant fragmenta bubalini
            casei. Ceterum ex phialis vini aquaeque ferme quatuor vallum quoddam fiebat, ut nemo
            posset attingere quod erat appositum, praeter tres, ante quos stabat patina, nisi quis
            sustinuisset esse impudentissimus, et transilire septa. Nec tamen ea patina diu manebat,
            sed mox tollebatur, ut aliquid superesset familiae.</p>
        </sp>
        <sp>
          <speaker>Ia.</speaker>
          <p>Quid igitur edebant reliqui?</p>
        </sp>
        <sp>
          <speaker>Gi.</speaker>
          <p>Suo more deliciabantur.</p>
        </sp>
        <sp>
          <speaker>Ia.</speaker>
          <p>Qui?</p>
        </sp>
        <sp>
          <speaker>Gi.</speaker>
          <p>Panem illum argillaceum macerabant vino faecis vetustissimae.</p>
        </sp>
        <sp>
          <speaker>Ia.</speaker>
          <p>Tale convivium oportuit esse perbreve.</p>
        </sp>
        <sp>
          <speaker>Gi.</speaker>
          <p>Frequenter hora prolixius.</p>
        </sp>
        <sp>
          <speaker>Ia.</speaker>
          <p>Qui potuit?</p>
        </sp>
        <sp>
          <speaker>Gi.</speaker>
          <p>Sublatis, ut dixi mox, quae non carebant periculo, ponebatur caseus, unde nullum erat
            periculum, ne quisquam ullo cultello escario quidquam abraderet. Manebat illa praeclara
            faex, et suus cuiusque panis. Atque inter haec bellaria tuto miscebantur fabulae.
            Interim prandebat foeminarum senatus.</p>
        </sp>
        <sp>
          <speaker>Ia.</speaker>
          <p>Quid interim operae?</p>
        </sp>
        <sp>
          <speaker>Gi.</speaker>
          <p>Nihil habebant nobiscum commune; suis horis sibi prandebant ac coenabant. Sed hi cibo
            capiendo vix semihoram impendebant toto die.</p>
        </sp>
        <sp>
          <speaker>Ia.</speaker>
          <p>Verum apparatus cuiusmodi?</p>
        </sp>
        <sp>
          <speaker>Gi.</speaker>
          <p>Isthuc tuum est divinare.</p>
        </sp>
        <sp>
          <speaker>Ia.</speaker>
          <p>At Germanis vix sufficit hora in ientaculum, tantundem in merendam, sesquihora in
            prandium, duae horae in coenam: ac nisi affatim expleantur eleganti vino, bonis carnibus
            ac piscibus, deserunt patronum, et fugiunt in bellum.</p>
        </sp>
        <sp>
          <speaker>Gi.</speaker>
          <p>Suus cuique genti mos est. Itali minimum impendunt gulae; pecuniam malunt quam
            voluptatem; et sobrii sunt natura quoque, non solum instituto.</p>
        </sp>
        <sp>
          <speaker>Ia.</speaker>
          <p>Nunc profecto non miror te nobis redisse tam exilem; sed omnino vivum redisse demiror,
            praesertim quum antea capis, perdicibus, turturibus et phasianis assuevisses.</p>
        </sp>
        <sp>
          <speaker>Gi.</speaker>
          <p>Plane perieram, nisi repertum fuisset remedium.</p>
        </sp>
        <sp>
          <speaker>Ia.</speaker>
          <p>Male res agitur, ubi tot remediis est opus.</p>
        </sp>
        <sp>
          <speaker>Gi.</speaker>
          <p>Effeceram ut mihi iam languescenti in singula convivia daretur quarta pars pulli
          elixi.</p>
        </sp>
        <sp>
          <speaker>Ia.</speaker>
          <p>Nunc incipies vivere.</p>
        </sp>
        <sp>
          <speaker>Gi.</speaker>
          <p>Non admodum. Emebatur pullus exiguus, ne multum impenderetur, cuiusmodi sex non
            sufficerent uni boni stomachi Polono in ientaculum. Nec empto dabant cibum, ne quid
            esset impendii: itaque macie enecti ac semivivi coquebatur ala aut poples; iecur dabatur
            Orthrogoni filio infanti. Ius autem semel atque iterum ebibebant mulieres, subinde nova
            infusa aqua. Itaque poples ad me veniebat pumice siccior, et quovis putri ligno
            insipidior. Ius nihil erat nisi mera aqua.</p>
        </sp>
        <sp>
          <speaker>Ia.</speaker>
          <p>Et tamen audio illic avium genus et copiosissimum esse et elegans et vile.</p>
        </sp>
        <sp>
          <speaker>Gi.</speaker>
          <p>Est prorsus; sed illis carior est pecunia.</p>
        </sp>
        <sp>
          <speaker>Ia.</speaker>
          <p>Satis dedisti poenarum, etiamsi Romanum Pontificem occidisses, aut si minxisses ad
            sepulchrum divi Petri.</p>
        </sp>
        <sp>
          <speaker>Gi.</speaker>
          <p>Sed audi reliquum fabulae. Scis esse in quaque hebdomade quinque dies, quibus vescimur
            carnibus.</p>
        </sp>
        <sp>
          <speaker>Ia.</speaker>
          <p>Nimium.</p>
        </sp>
        <sp>
          <speaker>Gi.</speaker>
          <p>Duos itaque pullos dumtaxat emebant. Die Iovis se fingebant oblitas emere, ne vel totum
            pullum eo die apponerent, vel aliquid superesset.</p>
        </sp>
        <sp>
          <speaker>Ia.</speaker>
          <p>Nae iste Antronius superat etiam Euclionem Plautinum. Sed piscariis diebus quo remedio
            consulebas vitae?</p>
        </sp>
        <sp>
          <speaker>Gi.</speaker>
          <p>Amico cuidam dederam negotium, ut mihi meo aere in singulos dies emeret ova tria, duo
            in prandium, unum in coenam. Sed hic quoque foeminae pro recentibus care emptis
            supponebant semiputria; ut mecum praeclare crederem actum, si ex tribus unum esset quod
            edi posset. Tandem et utrem vini purioris mea pecunia emeram: ceterum mulieres effracta
            sera intra paucos dies exsorbuerunt, non admodum irato Antronio.</p>
        </sp>
        <sp>
          <speaker>Ia.</speaker>
          <p>Itane nullus erat illic, quem tui miseresceret?</p>
        </sp>
        <sp>
          <speaker>Gi.</speaker>
          <p>Miseresceret? imo videbar illis gluto quispiam et helluo, qui tantum ciborum unus
            devorarem. Itaque subinde me admonebat Orthrogonus, haberem eius regionis rationem,
            meaeque consulerem incolumitati: et aliquot nostrates commemorabat, quibus illic
            edacitas conciliasset aut mortem aut morbum gravissimum. Quum is me videret deliciis
            quibusdam, quas illic ex nucleis pineis aut peponum melonumque venditant pharmacopolae,
            fulcire corpusculum et assiduis laboribus et inedia et iam etiam morbo fractum, subornat
            medicum mihi amicum et familiarem, ut persuadeat victus moderationem. Egit hoc mecum
            diligenter. Moxque sensi subornatum, nec respondi tamen. Quum idem accuratius mecum
            ageret, nec admonendi faceret finem; Dic, inquam, mihi, vir egregie, serio isthaec
            loqueris, an ioco? Serio, inquit. Quid igitur suades ut faciam? A coenis in totum
            abstine; et vino adde ut minimum, aquae dimidium. Risi praeclarum consilium. Si me cupis
            extinctum, huic corpusculo et raro et exili et spiritibus subtilissimis, vel semel a
            coena abstinere mors esset: id toties ipsa re compertum habeo, ut non libeat iterum
            experiri. Quid autem futurum censes, si sic pransus a coena temperem? Et tali vino iubes
            addi aquam? quasi non praestaret puram aquam bibere, quam faeculentam. Nec dubito, quin
            haec te loqui iusserit Orthrogonus. Subrisit medicus, ac mitigavit consilium. Non haec
            loquor, inquit, Gilberte doctissime, quod in totum arceam te a coenis; licebit gustare
            ovum, et semel bibere: sic enim ipse vivo. In coenam coquitur ovum: inde capio vitelli
            dimidium, reliquum do filio; mox hausto semicyatho vini, studeo in multam noctem.</p>
        </sp>
        <sp>
          <speaker>Ia.</speaker>
          <p>Num isthaec vera praedicabat medicus?</p>
        </sp>
        <sp>
          <speaker>Gi.</speaker>
          <p>Verissima. Nam ipse forte per viam ambulans redibam a sacro, et comes admonuerat illic
            habitare medicum; libuit videre regnum illius. Erat autem dies dominicus. Pulsavi fores:
            apertae sunt; ascendi; offendo medicum cum filio et eodem famulo prandentem. Apparatus
            erat duo ova, praeterea nihil.</p>
        </sp>
        <sp>
          <speaker>Ia.</speaker>
          <p>Oportuit esse exangues homines.</p>
        </sp>
        <sp>
          <speaker>Gi.</speaker>
          <p>Imo ambo erant pulchre habito corpore, colore vivido ac rubido, oculis laetis.</p>
        </sp>
        <sp>
          <speaker>Ia.</speaker>
          <p>Vix credibile est.</p>
        </sp>
        <sp>
          <speaker>Gi.</speaker>
          <p>At ego compertissima narro. Nec ille solus ad istum vivit modum, sed complures alii et
            imaginibus clari et re lauta. Polyphagia et polyposia, crede mihi, consuetudinis res
            est, non naturae. Si quis paulatim assuescat, tandem eo proficiet, ut idem faciat quod
            Milo, qui bovem eodem die totum absumpsit.</p>
        </sp>
        <sp>
          <speaker>Ia.</speaker>
          <p>Deum immortalem, si tam parvo victu licet tueri valetudinem, quantum impendiorum perit
            Germanis, Anglis, Danis et Polonis?</p>
        </sp>
        <sp>
          <speaker>Gi.</speaker>
          <p>Plurimum haud dubie, et quidem non sine gravi tum valetudinis, tum ingenii
          detrimento.</p>
        </sp>
        <sp>
          <speaker>Ia.</speaker>
          <p>Sed quid obstabat, quo minus tibi sufficeret ille victus?</p>
        </sp>
        <sp>
          <speaker>Gi.</speaker>
          <p>Quia diversis assueveram; et serum iam erat mutare consuetudinem: quanquam me non tam
            offendebat ciborum exiguitas, quam corruptio. Duo ova poterant sufficere, si fuissent
            recens nata: vini cyathus erat satis, nisi pro vino daretur faex vapida: dimidium panis
            aluisset, nisi pro vino daretur argilla.</p>
        </sp>
        <sp>
          <speaker>Ia.</speaker>
          <p>Adeone sordidum esse Antronium in tantis opibus?</p>
        </sp>
        <sp>
          <speaker>Gi.</speaker>
          <p>Arbitror censum illius non fuisse infra octoginta ducatorum millia. Nec ullus erat
            annus, quo non accederet lucrum mille ducatorum, ut dicam parcissime.</p>
        </sp>
        <sp>
          <speaker>Ia.</speaker>
          <p>Sed iuvenes illi quibus haec parabantur, num eadem utebantur parsimonia?</p>
        </sp>
        <sp>
          <speaker>Gi.</speaker>
          <p>Utebantur, sed domi duntaxat; foris liguriebant, scortabantur, ludebant aleam: quumque
            pater in gratiam honestissimorum convivarum graveretur teruncium impendere, iuvenes
            interdum una nocte sexaginta ducatos perdebant alea.</p>
        </sp>
        <sp>
          <speaker>Ia.</speaker>
          <p>Sic perire solent quae sordibus corraduntur. Verum e tantis periculis incolumis, quo
            nunc te confers?</p>
        </sp>
        <sp>
          <speaker>Gi.</speaker>
          <p>Ad venustissimum Gallorum contubernium, sarturus quod illic dispendii factum est.</p>
        </sp>
      </div>
      <div
        n="60"
        type="colloquium">
        <head>Exequiae seraphicae</head>
        <p>Personae</p>
        <castList>
          <castItem>Theotimus</castItem>
          <castItem>Philecous</castItem>
        </castList>
        <sp>
          <speaker>Ph.</speaker>
          <p>Unde nobis Theotimus, nova religionis facie?</p>
        </sp>
        <sp>
          <speaker>Th.</speaker>
          <p>Qui sic?</p>
        </sp>
        <sp>
          <speaker>Ph.</speaker>
          <p>Quia severa frons, oculi in terram defixi, caput in laevum humerum nonnihil inflexum,
            sphaerulae precatoriae in manibus.</p>
        </sp>
        <sp>
          <speaker>Th.</speaker>
          <p>Si nosse cupis, amice, quae ad te nihil attinent, e spectaculo venio.</p>
        </sp>
        <sp>
          <speaker>Ph.</speaker>
          <p>An spectasti funambulum, aut praestigiarum artificem, aut aliud huic simile?</p>
        </sp>
        <sp>
          <speaker>Th.</speaker>
          <p>Fortasse non ita huic dissimile.</p>
        </sp>
        <sp>
          <speaker>Ph.</speaker>
          <p>Equidem nunquam antehac vidi quenquam istiusmodi vultu redeuntem e spectaculo.</p>
        </sp>
        <sp>
          <speaker>Th.</speaker>
          <p>Sed eiusmodi fuit spectaculi genus, ut si tu interfuisses, fortassis me incederes
            aliquanto tristior.</p>
        </sp>
        <sp>
          <speaker>Ph.</speaker>
          <p>Quin tu ergo memoras, quid te tam fecerit religiosum?</p>
        </sp>
        <sp>
          <speaker>Th.</speaker>
          <p>Redeo ab exequiis Seraphicis.</p>
        </sp>
        <sp>
          <speaker>Ph.</speaker>
          <p>Quid ego audio? Itane moriuntur et angeli?</p>
        </sp>
        <sp>
          <speaker>Th.</speaker>
          <p>Non; sed horum sodales. Ceterum, ne te diutius suspensum habeam, nosti, opinor, heic
            apud Pelusios Eusebium, hominem clarum et eruditum.</p>
        </sp>
        <sp>
          <speaker>Ph.</speaker>
          <p>Illumne ex principe privatum, e privato exulem, ex exule tantum non mendicum, paene
            addideram sycophantam?</p>
        </sp>
        <sp>
          <speaker>Th.</speaker>
          <p>Recte divinasti quem dicam.</p>
        </sp>
        <sp>
          <speaker>Ph.</speaker>
          <p>Sed quid illi accidit?</p>
        </sp>
        <sp>
          <speaker>Th.</speaker>
          <p>Hodie sepultus est: a pompa funebri redeo.</p>
        </sp>
        <sp>
          <speaker>Ph.</speaker>
          <p>Admodum tristem fuisse oportet, quae te nobis tam tristem remisit.</p>
        </sp>
        <sp>
          <speaker>Th.</speaker>
          <p>Vereor ut sine lachrymis queam tibi quod vidi describere.</p>
        </sp>
        <sp>
          <speaker>Ph.</speaker>
          <p>At ego vereor ut sine risu possim audire. Sed narra obsecro.</p>
        </sp>
        <sp>
          <speaker>Th.</speaker>
          <p>Scis Eusebium iampridem fuisse misera valetudine.</p>
        </sp>
        <sp>
          <speaker>Ph.</speaker>
          <p>Scio ante annos aliquot evirato corpusculo.</p>
        </sp>
        <sp>
          <speaker>Th.</speaker>
          <p>In huiusmodi morbis qui lente conficiunt hominem, medici certis praesagiis solent
            mortis diem praedicere.</p>
        </sp>
        <sp>
          <speaker>Ph.</speaker>
          <p>Maxime.</p>
        </sp>
        <sp>
          <speaker>Th.</speaker>
          <p>Hi monuerunt hominem, quidquid medicorum ars praestare posset, id omne summa cura
            praestitum esse. Deum quidem potentiorem omni medicorum ope; sed quod humana coniectura
            deprehendi quiret, non superesse triduum vitae.</p>
        </sp>
        <sp>
          <speaker>Ph.</speaker>
          <p>Quid tum postea?</p>
        </sp>
        <sp>
          <speaker>Th.</speaker>
          <p>Ibi continuo praeclarus Eusebius defecto corpusculo totum sanctissimi Francisci amictum
            induit, raditur, accipit cucullam cinericiam, vestem eiusdem coloris, funem nodosum,
            fenestratos calceos.</p>
        </sp>
        <sp>
          <speaker>Ph.</speaker>
          <p>Moriturus?</p>
        </sp>
        <sp>
          <speaker>Th.</speaker>
          <p>Sic est. Quin et profitetur voce iam moribunda, se Christo militaturum iuxta Francisci
            regulam, si, quod medici desperabant, daret Deus. Ad hanc professionem adhibiti sunt
            testes, viri sanctimonia celebres. In ea veste moritur vir egregius ad tempus a medicis
            praedictum. Veniunt ex eo sodalitio complures, qui funebrem pompam celebrent.</p>
        </sp>
        <sp>
          <speaker>Ph.</speaker>
          <p>Utinam adfuissem isti spectaculo!</p>
        </sp>
        <sp>
          <speaker>Th.</speaker>
          <p>Illachrymasses, si spectasses qua caritate Seraphici sodales cadaver abluerint, amictum
            illum sacrosanctum adaptarint, manus in crucis imaginem composuerint, pedes nudarint, et
            nudatos exosculati sint, faciem unguento etiam exhilararint, iuxta praeceptum
            evangelicum.</p>
        </sp>
        <sp>
          <speaker>Ph.</speaker>
          <p>Prodigiosa humilitas, Seraphicos viros agere pollinctores ac vespillones.</p>
        </sp>
        <sp>
          <speaker>Th.</speaker>
          <p>Posthac feretro composuerunt: et iuxta Pauli doctrinam, <emph>Alter alterius onera
              portate</emph>, propriis humeris fratres fratrem baiularunt per viam publicam ad
            monasterium. Ibi solemnibus naeniis sepelierunt. Quum venerabilis illa pompa per viam
            incederet, vidi complures invitis oculis effundere lachrymas, quum talem virum, quem
            prius viderant purpura byssoque vestitum, nunc conspicerent in amictu Franciscano, fune
            canabeo cinctum, tam religiosa specie toto corpore compositum. Nam et mortui caput erat
            deflexum in humerum, et manus, ut dixi, decussatim compositae. Cetera item omnia
            mirificam quandam religionem prae se ferebant. Quin ipsa turba Seraphica cervicibus
            inflexis, oculis in terram defixis, et naeniis adeo lugubribus, ut arbitrer ipsos manes
            non canere lugubrius, multis excutiebat lachrymas et singultus.</p>
        </sp>
        <sp>
          <speaker>Ph.</speaker>
          <p>Sed habebatne quinque Francisci vulnera?</p>
        </sp>
        <sp>
          <speaker>Th.</speaker>
          <p>Id non ausim affirmare certo. Apparebant in manibus ac pedibus vestigia quaedam
            sublivida; ac vestis in sinistro latere fenestellam habebat. Verum non ausus sum oculos
            acrius intendere, quod affirment in huiusmodi rebus curiositatem multis fuisse
          exitio.</p>
        </sp>
        <sp>
          <speaker>Ph.</speaker>
          <p>Sed nullosne illic sensisti ridentes?</p>
        </sp>
        <sp>
          <speaker>Th.</speaker>
          <p>Sensi: verum eos suspicor haereticos esse, quorum hodie plenus est mundus.</p>
        </sp>
        <sp>
          <speaker>Ph.</speaker>
          <p>Ut simpliciter tecum fabuler, mi Theotime, vix ipse valuissem a risu temperare, si isti
            spectaculo adfuissem.</p>
        </sp>
        <sp>
          <speaker>Th.</speaker>
          <p>Faxit Deus, ne tu sis istius fermenti contagio corruptus.</p>
        </sp>
        <sp>
          <speaker>Ph.</speaker>
          <p>Nihil hinc periculi est, optime Theotime; ego a puero religiose beatum Franciscum,
            iuxta mundum nec doctum nec sapientem, sed profunda mundanorum affectuum mortificiatione
            Deo carissimum, semper animo sum veneratus; cumque hoc omnes, qui illius ingressi
            vestigiis, ex animo student mundo mortui Christo vivere. Nam vestem nihil moror: sed
            lubens ex te didicero, quid vestis conferat mortuo.</p>
        </sp>
        <sp>
          <speaker>Th.</speaker>
          <p>Margaritas non esse porcis obiiciendas, nec sanctum dandum canibus, scis ab ipso Domino
            praeceptum esse. Proinde, si ridendi caussa percontaris, nihil ex me audies; syn
            simplici discendi studio, libens impartiam, quod ab illis didici.</p>
        </sp>
        <sp>
          <speaker>Ph.</speaker>
          <p>Profiteor discipulum et attentum et docilem et benevolum.</p>
        </sp>
        <sp>
          <speaker>Th.</speaker>
          <p>Principio scis quosdam usque adeo ambitiosos, ut non sat habeant, superbe et insolenter
            vixisse, nisi et ambitiose sepeliantur mortui. Non sentiunt exanimes, sed tamen viventes
            imaginatione quadam futurae pompae voluptatem aliquam ac fructum praecipiunt. Hoc
            quicquid est, affectus abdicare, non negabis, opinor, aliquam pietatis partem.</p>
        </sp>
        <sp>
          <speaker>Ph.</speaker>
          <p>Fateor, si fastus exequiarum non valeat alia ratione devitari. Sed mihi videtur
            modestius, si princeps exanimis involvatur linteo vili, ac per plebeios vespillones in
            vulgari coemeterio inter plebeia cadavera sepeliatur. Nam qui sic efferuntur,
            quemadmodum elatus est Eusebius, mutasse fastum videntur verius, quam vitasse.</p>
        </sp>
        <sp>
          <speaker>Th.</speaker>
          <p>Deo gratum est, quidquid bono fit animo. Illius autem est iudicare cor hominis. Verum,
            quod dixi, leve est; sunt alia graviora.</p>
        </sp>
        <sp>
          <speaker>Ph.</speaker>
          <p>Quae?</p>
        </sp>
        <sp>
          <speaker>Th.</speaker>
          <p>Profitentur ante mortem Francisci regulam.</p>
        </sp>
        <sp>
          <speaker>Ph.</speaker>
          <p>Videlicet, ut eam servent in campis Elysiis.</p>
        </sp>
        <sp>
          <speaker>Th.</speaker>
          <p>Non; sed heic, si revalescant. Et fit aliquoties ut medicorum sententiis damnati, simul
            ut sacrosanctam vestem induerint, ope Dei reviviscant.</p>
        </sp>
        <sp>
          <speaker>Ph.</speaker>
          <p>Idem saepenumero usu venit in his, qui vestem eam non induunt.</p>
        </sp>
        <sp>
          <speaker>Th.</speaker>
          <p>Oportet simpliciter ambulare in via fidei. Si nihil esset eximii fructus in hac re, non
            ambirent praesertim apud Italos, genere et literis nobiles plurimi, ut in amictu
            sacrosancto sepeliantur. Ac ne repudies ignotorum hominum exempla; sic sepultus est
            ille, cui tu merito plurimum tribuis, Rudolphus Agricola: sic nuper Christophorus
            Longolius.</p>
        </sp>
        <sp>
          <speaker>Ph.</speaker>
          <p>Mea nihil refert quid delirent homines quum agunt animam; ex te doceri cupio, quid
            magni boni conferat, hominem metu mortis attonitum, ac certae vitae desperatione
            perturbatum, profiteri, aut vestiri. Quid quod vota sunt irrita, nisi fiant animo sano
            sobrioque, matura deliberatione, sublato metu, dolo, aut vi? Ut horum nihil sit,
            professio talis non obligat, nisi post annum probationis, quo gestare iubentur tunicam
            cum caperone; sic enim loquitur vir ille Seraphicus. Itaque si reviviscant, duplici
            nomine non tenentur; neque enim votum est, quod ab attonito fit metu mortis ac spe
            vitae; neque professio obligat ante caperonem gestatum.</p>
        </sp>
        <sp>
          <speaker>Th.</speaker>
          <p>Utcunque habet obligatio, illi certe putant se obligari, et illa totius voluntatis
            addictio non potest Deo non esse gratissima; siquidem hoc est in caussa ut bona opera
            monachorum, etiamsi demus cetera paria, gratiora sint Deo quam aliorum, quod ex optima
            radice proficiscantur.</p>
        </sp>
        <sp>
          <speaker>Ph.</speaker>
          <p>Non excutiam heic quanti momenti sit, hominem totum se Deo addicere, quum iam sui iuris
            non est: ego arbitror unumquemque Christianum se totum addicere Deo in baptismo, quum
            renunciat omnibus pompis et voluntatibus Satanae, datque nomen imperatori Christo,
            posthac illi per omnem vitam militaturus. Et Paulus agens de his qui Christo
            commoriuntur, ut iam sibi non vivant, sed ei qui pro ipsis mortuus est, non loquitur de
            monachis, sed de universis Christianis.</p>
        </sp>
        <sp>
          <speaker>Th.</speaker>
          <p>Opportune meministi baptismi; sed olim tingebantur aut aspergebantur agentes animam,
            quibus tamen dabatur spes aeternae vitae.</p>
        </sp>
        <sp>
          <speaker>Ph.</speaker>
          <p>Quid episcopi promiserint, non ita magni refert: quid Deus praestare dignetur, nobis
            incertum est. Si certum fuisset tales aspergine aquulae repente fieri cives coeli, quae
            maior poterat aperiri fenestra, ut homines mundo dediti studio per omnem vitam servirent
            impiis cupiditatibus, ac tum demum adhiberent aspersiunculam, quum iam amplius peccandi
            facultas non esset? Quod si tali baptismo similis est ista professio, praeclare
            consultum est impie viventibus, ne pereant, hoc est Satanae vivant, Christo
          moriantur.</p>
        </sp>
        <sp>
          <speaker>Th.</speaker>
          <p>Imo si fas est aliquid ex Seraphicis mysteriis prodere, efficacior est illorum
            professio quam baptismi.</p>
        </sp>
        <sp>
          <speaker>Ph.</speaker>
          <p>Quid audio?</p>
        </sp>
        <sp>
          <speaker>Th.</speaker>
          <p>In baptismo tantum proluuntur crimina; restat anima pura, sed nuda: heic qui
            profitetur, statim ditatur totius ordinis egregiis meritis, nimirum insitus corpori
            sanctissimae sodalitatis.</p>
        </sp>
        <sp>
          <speaker>Ph.</speaker>
          <p>Itane qui per baptismum inseritur corpori Christi, nihil accipit, nec a capite, nec a
            corpore?</p>
        </sp>
        <sp>
          <speaker>Th.</speaker>
          <p>Nihil a Seraphica massa, nisi beneficentia aut favore promereatur.</p>
        </sp>
        <sp>
          <speaker>Ph.</speaker>
          <p>Quis angelus hoc istis revelavit?</p>
        </sp>
        <sp>
          <speaker>Th.</speaker>
          <p>Non angelus, o bone, sed ipse Christus ore proprio hoc aliaque permulta beato Francisco
            praesens praesenti patefecit.</p>
        </sp>
        <sp>
          <speaker>Ph.</speaker>
          <p>Obsecro te per amicitiam nostram, atque obtestor, ne me graveris istis impartiri
            sermonibus.</p>
        </sp>
        <sp>
          <speaker>Th.</speaker>
          <p>Sunt reconditissima mysteria; nec fas est ea prophanis communicare.</p>
        </sp>
        <sp>
          <speaker>Ph.</speaker>
          <p>Qui prophanis, amice? qui nulli unquam ordini melius voluerim quam Seraphico?</p>
        </sp>
        <sp>
          <speaker>Th.</speaker>
          <p>Sed interdum vellicas eos odiosius.</p>
        </sp>
        <sp>
          <speaker>Ph.</speaker>
          <p>Hoc ipsum, Theotime, amoris argumentum est: quum eum ordinem nulli gravius laedant,
            quam qui sub illius umbra turpiter vivunt: quisquis optime vult ordini, necesse est ut
            illius corruptoribus maxime succenseat.</p>
        </sp>
        <sp>
          <speaker>Th.</speaker>
          <p>At vereor ne Franciscum iratum habeam, si quid arcanorum effutiero.</p>
        </sp>
        <sp>
          <speaker>Ph.</speaker>
          <p>Quid mali metuis ab innocentissimo viro?</p>
        </sp>
        <sp>
          <speaker>Th.</speaker>
          <p>Quid? Ne me exoculet, aut ne mihi mentem adimat; quomodo multos tractasse dicitur qui
            reclamarunt illius quinque vulnerum vestigiis.</p>
        </sp>
        <sp>
          <speaker>Ph.</speaker>
          <p>Itane divi peiores sunt in coelo quam fuerint in terris? Audio Franciscum adeo fuisse
            miti ingenio, ut quum pueri per viam incedenti caseum, lac, rudera et lapides
            immitterent in rusticanam cucullam a tergo pendentem, nihil offenderetur, sed hilaris
            incederet et gaudens; et nunc factus est iracundus et vindex? Alio die quum a socio
            audisset fur, sacrilegus, homicida, incestus, ebriosus, et quicquid criminum in
            scelerosissimum quemvis congeri potest, confractus egit gratias, confessus illum nihil
            esse mentitum. Miranti socio cur ita loqueretur: Haec, inquit, omnia, et his
            sceleratiora patraram, nisi me numinis favor servasset. Unde igitur nunc factus est
            vindex?</p>
        </sp>
        <sp>
          <speaker>Th.</speaker>
          <p>Sic est: divi in coelo regnantes laedi nolunt. Quid Cornelio mitius? quid Antonio
            mansuetius? quid Ioanne Baptista patientius, dum viverent? At nunc quam horrendos morbos
            immittunt, nisi legitime colantur!</p>
        </sp>
        <sp>
          <speaker>Ph.</speaker>
          <p>Citius crediderim illos adimere morbos, quam immittere. Sed quod mihi dixeris, nec
            prophano commiseris et tacituro credideris.</p>
        </sp>
        <sp>
          <speaker>Th.</speaker>
          <p>Age tua fretus fide dicam, quod quidem ad hanc rem attinet. Obsecro te, Francisce, ut
            te tuisque sodalibus propitiis sit mihi fas audita loqui. Scis Paulo fuisse sapientiam
            reconditam, quam non palam, sed occulte loquebatur inter perfectos. Sic habent et illi
            quaedam arcana, quae non evulgant apud quoslibet, sed beatis viduis, aliisque piis et
            selectis, benevolentibus gregi Seraphico, privatim impartiunt.</p>
        </sp>
        <sp>
          <speaker>Ph.</speaker>
          <p>Exspecto <foreign
              xml:lang="grc">τρισαγίους ἀποκαλύψεις</foreign>
          </p>
        </sp>
        <sp>
          <speaker>Th.</speaker>
          <p>Principio Dominus praedixit patriarchae Seraphico futurum, ut quo grex Seraphicus magis
            increbresceret, hoc illi pabulum abundantius suppeditaret.</p>
        </sp>
        <sp>
          <speaker>Ph.</speaker>
          <p>Heic protinus adempta est omnis querela iis, qui dictitant, hoc hominum genere in dies
            increbrescente gravari populum.</p>
        </sp>
        <sp>
          <speaker>Th.</speaker>
          <p>Deinde aperuit et hoc, quod quotannis in die illi festo omnes animae non modo fratrum,
            qui sacrosanctum illum gestant habitum, verum etiam ordini bene cupientium, ac de ipsius
            sodalibus bene merentium, ab igni purgatorio liberarentur.</p>
        </sp>
        <sp>
          <speaker>Ph.</speaker>
          <p>Tam familiariter Christus cum illo fabulabatur?</p>
        </sp>
        <sp>
          <speaker>Th.</speaker>
          <p>Quidni? ut cum amico et sodali, quemadmodum Deus pater fabulabatur cum Mose. Moses a
            Deo traditam legem tulit ad populum; Christus legem evangelicam promulgavit; Franciscus
            legem suam angeli manibus bis descriptam tradidit Seraphicis fratribus.</p>
        </sp>
        <sp>
          <speaker>Ph.</speaker>
          <p>Exspecto tertiam apocalypsim.</p>
        </sp>
        <sp>
          <speaker>Th.</speaker>
          <p>Verebatur egregius ille patriarcha, ne bonum semen, quod seminatum erat, noctu vitiaret
            ille malus, et ita cum zizania revelleretur et triticum. Hunc scrupulum exemit illi
            Dominus, promittens illi, sibi curae futurum ne deficeret semicalceatorum ac cinctorum
            fune populus usque ad extremum iudicii diem.</p>
        </sp>
        <sp>
          <speaker>Ph.</speaker>
          <p>O Domini clementiam! alioqui fuerat actum de ecclesia Dei. Sed perge.</p>
        </sp>
        <sp>
          <speaker>Th.</speaker>
          <p>Quarto loco reseravit illud, quod nullus impie vivens diu perseverare posset in eo
            ordine.</p>
        </sp>
        <sp>
          <speaker>Ph.</speaker>
          <p>An non defecit ab ordine quisquis impie vivit?</p>
        </sp>
        <sp>
          <speaker>Th.</speaker>
          <p>Non: neque enim Christum statim abnegavit, qui scelerate vivit; quanquam aliquo modo
            negant Deum, qui ore profitentes factis negant. Sed quisquis abiicit sacrosanctum
            habitum, is irreparabiliter defecit ab ordine.</p>
        </sp>
        <sp>
          <speaker>Ph.</speaker>
          <p>Quid igitur dicemus de tot monasteriis Conventualium, qui pecunias habent, qui potant,
            ludunt aleam, scortantur, et palam alunt domi concubinas, ne plura commemorem?</p>
        </sp>
        <sp>
          <speaker>Th.</speaker>
          <p>Franciscus nunquam gestavit vestem tali colore nimium fusco, nec usus est cingulo e
            lino candido confecto. Proinde illis, ubi pulsarint ostium, dicetur, Nescio vos: eo quod
            non habent vestem nuptialem.</p>
        </sp>
        <sp>
          <speaker>Ph.</speaker>
          <p>Estne amplius?</p>
        </sp>
        <sp>
          <speaker>Th.</speaker>
          <p>Nihil adhuc audisti. Quinto loco patefecit illi, quod, qui male vellent ordini
            Seraphico, quales heu nimium multi sunt, nunquam pervenirent ad dimidium aetatis a Deo
            praefinitae, nisi mortem anticipassent; sed omnes pessima morte quam ocissime
          perituros.</p>
        </sp>
        <sp>
          <speaker>Ph.</speaker>
          <p>Vidimus istuc quum in aliis multis alias, tum nuper in Matthaeo Cardinale Sedunensi: de
            semicalceatis pessime et loquebatur et sentiebat; periit prius quam, opinor, attingeret
            quinquagesimum annum.</p>
        </sp>
        <sp>
          <speaker>Th.</speaker>
          <p>Recte quidem dicis; sed ille laeserat etiam Cherubicum ordinem. Nam huius opera
            potissimum effectum praedicant, ut Bernae quatuor illi Dominicani traderentur flammis,
            quum alioqui pontificis animum pecunia fuerint expugnaturi.</p>
        </sp>
        <sp>
          <speaker>Ph.</speaker>
          <p>Sed aiunt illos prodigiosae impietatis orsos fabulam. Fictis visionibus ac miraculis
            agebant, ut persuaderent Virginem matrem fuisse contaminatam labe originali, divum
            Franciscum non habuisse vera Christi vulnerum vestigia, ea verius habuisse Catharinam
            Senensam; sed perfectissima pollicebantur laico converso, quem ad hanc fabulam agendam
            subornaverant, et ad hanc imposturam abutebantur corpore Domini, postremo etiam
            fustibus, et venenis. Denique praedicant hanc telam non fuisse unius monasterii, sed
            totius ordinis procerum.</p>
        </sp>
        <sp>
          <speaker>Th.</speaker>
          <p>Utcunque ista habent, non temere dictum est a Deo, Nolite tangere Christos meos.</p>
        </sp>
        <sp>
          <speaker>Ph.</speaker>
          <p>Exspecto, si quid superest.</p>
        </sp>
        <sp>
          <speaker>Th.</speaker>
          <p>Superest apocalypsis sexta, qua Dominus iuravit illi futurum, ut fautores ordinis
            Seraphici, quantumvis impie viverent, tamen aliquando Domini misericordiam
            consequerentur, et sceleratam vitam beato fine clauderent.</p>
        </sp>
        <sp>
          <speaker>Ph.</speaker>
          <p>Etiamne si in adulterio deprehensi occiderentur?</p>
        </sp>
        <sp>
          <speaker>Th.</speaker>
          <p>Quod Dominus promisit, non potest non esse ratum.</p>
        </sp>
        <sp>
          <speaker>Ph.</speaker>
          <p>Sed quibus tandem rebus illi metiuntur favorem ac benevolentiam?</p>
        </sp>
        <sp>
          <speaker>Th.</speaker>
          <p>Oh, dubitas? qui dat, qui vestit, qui culinam instruit, iam dudum amat.</p>
        </sp>
        <sp>
          <speaker>Ph.</speaker>
          <p>Non amat qui monet, qui docet?</p>
        </sp>
        <sp>
          <speaker>Th.</speaker>
          <p>Haec ipsis domi abundant, et huius generis beneficia solent aliis largiri, non ab aliis
            accipere.</p>
        </sp>
        <sp>
          <speaker>Ph.</speaker>
          <p>Plus ergo Dominus promisit Francisci discipulis quam suis. Sibi quidem patitur
            imputari, si quid ipsius respectu benefiat cuilibet Christiano; sed non promittit male
            viventibus vitam aeternam.</p>
        </sp>
        <sp>
          <speaker>Th.</speaker>
          <p>Nec mirum, amice; nam extremus Evangelii vigor servatus est huic ordini. Sed audi iam
            septimam apocalypsin, eamque postremam.</p>
        </sp>
        <sp>
          <speaker>Ph.</speaker>
          <p>Heic sum.</p>
        </sp>
        <sp>
          <speaker>Th.</speaker>
          <p>Iuravit illi Dominus, neminem male moriturum, qui in habitu Seraphico moreretur.</p>
        </sp>
        <sp>
          <speaker>Ph.</speaker>
          <p>At quid appellas male mori?</p>
        </sp>
        <sp>
          <speaker>Th.</speaker>
          <p>Is male moritur, cuius anima relicto corpore recta defertur ad tartara, unde nulla est
            redemptio.</p>
        </sp>
        <sp>
          <speaker>Ph.</speaker>
          <p>Vestis igitur non liberat ab igni purgatorio.</p>
        </sp>
        <sp>
          <speaker>Th.</speaker>
          <p>Non, nisi quis moriatur in ipso festo beati Francisci. Verum an tibi parum videtur,
            tutum esse a tartaro?</p>
        </sp>
        <sp>
          <speaker>Ph.</speaker>
          <p>Maximum ego quidem arbitror. Sed quid de his sentiendum, quibus iam mortuis induitur
            sacra vestis? Non enim in ea moriuntur.</p>
        </sp>
        <sp>
          <speaker>Th.</speaker>
          <p>Si vivi hoc petierunt, voluntas habetur pro facto.</p>
        </sp>
        <sp>
          <speaker>Ph.</speaker>
          <p>At ego, quum agerem Antverpiae, adfui cum ceteris cognatis matronae cuidam agenti
            animam; aderat Franciscanus, vir admodum venerabilis. Is ubi videt mulierem iam
            oscitantem, alterum brachium illius inseruit suae vesti sic ut etiam aliquam humeri
            partem tegeret. Ibi quidam dubitabant, utrum tota mulier esset tuta ab inferorum portis,
            an pars contecta.</p>
        </sp>
        <sp>
          <speaker>Th.</speaker>
          <p>Tota erat tuta, non aliter quam in baptismo pars hominis tingitur aqua, totus tamen
            Christianus redditur.</p>
        </sp>
        <sp>
          <speaker>Ph.</speaker>
          <p>Mirum, cacodaemones tantopere horrere vestem illam.</p>
        </sp>
        <sp>
          <speaker>Th.</speaker>
          <p>Magis horrent quam crucem Domini. Quum efferretur Eusebius, vidi (non solus tamen)
            agmina nigrorum daemonum, muscarum instar, assultantium ad corpus; nullus tamen audebat
            attingere.</p>
        </sp>
        <sp>
          <speaker>Ph.</speaker>
          <p>At interim facies, manus, pedes erant in periculo, quippe nudi.</p>
        </sp>
        <sp>
          <speaker>Th.</speaker>
          <p>Ut serpentes nec umbram fraxini, licet porrectam longius, ferre possunt, ita daemones
            virus illud sacrae vestis etiam procul sentiunt.</p>
        </sp>
        <sp>
          <speaker>Ph.</speaker>
          <p>Proinde non arbitror talia corpora putrescere, alioqui plus animi esset vermibus, quam
            cacodaemonibus.</p>
        </sp>
        <sp>
          <speaker>Th.</speaker>
          <p>Verisimile narras.</p>
        </sp>
        <sp>
          <speaker>Ph.</speaker>
          <p>Quam fortunati pediculi qui in tam divina veste perpetuo vivunt! Ceterum quum vestis
            deferatur ad sepulchrum, quid est quod tuetur animam?</p>
        </sp>
        <sp>
          <speaker>Th.</speaker>
          <p>Vestis umbram secum defert; ea tutam reddit, adeo ut negent quenquam illius ordinis
            venire in purgatorium ignem.</p>
        </sp>
        <sp>
          <speaker>Ph.</speaker>
          <p>Nae ego istam apocalypsim, si vera narras, pluris facio, quam illam Ioannis! haec enim
            expeditam ac facilem ostendit viam, qua cuivis liceat citra sudorem, citra molestiam,
            citra poenitentiam mortem aeternam effugere, tota vita suaviter peracta in deliciis.</p>
        </sp>
        <sp>
          <speaker>Th.</speaker>
          <p>Assentior.</p>
        </sp>
        <sp>
          <speaker>Ph.</speaker>
          <p>Iam igitur mirari desino, si plerique Seraphicis sodalibus plurimum tribuant: verum non
            queo satis admirari, non deesse qui non vereantur illis oppedere.</p>
        </sp>
        <sp>
          <speaker>Th.</speaker>
          <p>Nimirum istos scias, quotquot videris, traditos in reprobum sensum, suaque malitia
            excaecatos.</p>
        </sp>
        <sp>
          <speaker>Ph.</speaker>
          <p>Posthac ero cautior; daboque operam ut in sacrosancta veste moriar. Verum extiterunt
            hoc seculo quidam qui docent, hominem sola fide iustificari, nullo operum praesidio:
            maximum igitur privilegium sit, si vestis beet absque fide.</p>
        </sp>
        <sp>
          <speaker>Th.</speaker>
          <p>Non simpliciter absque fide, ne quid erres, Philecoe; satis autem est credere, haec
            quae diximus esse promissa a Christo patriarchae Francisco.</p>
        </sp>
        <sp>
          <speaker>Ph.</speaker>
          <p>Vel Turcam igitur servabit vestis?</p>
        </sp>
        <sp>
          <speaker>Th.</speaker>
          <p>Vel ipsum Satanam, si se patiatur indui, et fidem habeat apocalypsi.</p>
        </sp>
        <sp>
          <speaker>Ph.</speaker>
          <p>Iam dudum me tuum fecisti: sed unum atque alterum scrupulum mihi cupiam per te
          eximi.</p>
        </sp>
        <sp>
          <speaker>Th.</speaker>
          <p>Dic.</p>
        </sp>
        <sp>
          <speaker>Ph.</speaker>
          <p>Audivi, Franciscum suum appellare institutum evangelicum.</p>
        </sp>
        <sp>
          <speaker>Th.</speaker>
          <p>Verum.</p>
        </sp>
        <sp>
          <speaker>Ph.</speaker>
          <p>Sed evangelii regulam profitentur omnes Christiani, mea quidem sententia. Quod si
            istorum institutum est evangelicum, oportet quotquot Christiani sunt, eosdem esse
            Franciscanos; et in his primas tenebit Christus cum Apostolis et sanctissima matre.</p>
        </sp>
        <sp>
          <speaker>Th.</speaker>
          <p>Convinceres tu quidem, nisi Franciscus quaedam addidisset evangelio Christi.</p>
        </sp>
        <sp>
          <speaker>Ph.</speaker>
          <p>Quae?</p>
        </sp>
        <sp>
          <speaker>Th.</speaker>
          <p>Vestem cinericeam, funem canabeum, et pedes nudos.</p>
        </sp>
        <sp>
          <speaker>Ph.</speaker>
          <p>Istis igitur notis dignoscimus evangelicum a Franciscano?</p>
        </sp>
        <sp>
          <speaker>Th.</speaker>
          <p>Differunt et contactu pecuniae.</p>
        </sp>
        <sp>
          <speaker>Ph.</speaker>
          <p>Verum, ut audio, Franciscus recipi vetat, non attingi. Recipit autem vel dominus, vel
            procurator vel creditor, vel haeres, vel mandatarius; et si numeret chirotheca munitus,
            nihilominus recepisse dicitur. Unde igitur hoc novum interpretamentum, ne recipiant, id
            est, ne contingant?</p>
        </sp>
        <sp>
          <speaker>Th.</speaker>
          <p>Sic interpretatus est Benedictus pontifex.</p>
        </sp>
        <sp>
          <speaker>Ph.</speaker>
          <p>At non ut pontifex, verum ut Franciscanus. Alioqui nonne, qui sunt observantissimi,
            quum peregrinantur, excipiunt linteolo nummos?</p>
        </sp>
        <sp>
          <speaker>Th.</speaker>
          <p>Faciunt quum urget necessitas.</p>
        </sp>
        <sp>
          <speaker>Ph.</speaker>
          <p>At mori satius est, quam violare regulam plusquam evangelicam. Deinde nonne passim
            recipiunt per suos procuratores?</p>
        </sp>
        <sp>
          <speaker>Th.</speaker>
          <p>Quidni? etiamsi dentur aliquot millia, id quod non raro accidit.</p>
        </sp>
        <sp>
          <speaker>Ph.</speaker>
          <p>At regula dicit, neque per se, neque per alios.</p>
        </sp>
        <sp>
          <speaker>Th.</speaker>
          <p>At non contingunt.</p>
        </sp>
        <sp>
          <speaker>Ph.</speaker>
          <p>Ridiculum! Si contactus impius est, etiam per alios contingunt.</p>
        </sp>
        <sp>
          <speaker>Th.</speaker>
          <p>Verum non est illis cum procuratoribus actio.</p>
        </sp>
        <sp>
          <speaker>Ph.</speaker>
          <p>Non est? Experiatur hoc qui velit.</p>
        </sp>
        <sp>
          <speaker>Th.</speaker>
          <p>Christus non legitur usquam contigisse pecuniam.</p>
        </sp>
        <sp>
          <speaker>Ph.</speaker>
          <p>Esto: sed probabile est, Christum adolescentulum crebro parentibus suis emisse oleum,
            acetum, et olera. Sed extra controversiam Petrus et Paulus contrectarunt. Non est in
            contactus fuga laus pietatis, sed in contemptu. Vini contactus multo periculosior est
            quam pecuniae; cur non horrent ibi periculum?</p>
        </sp>
        <sp>
          <speaker>Th.</speaker>
          <p>Quia Franciscus non prohibuit.</p>
        </sp>
        <sp>
          <speaker>Ph.</speaker>
          <p>Nonne porrigunt manus suas otio molliculas, et pulchre lotas foeminis salutantibus; et
            nummo forte inspiciendi caussa oblato resiliunt, ac se muniunt signo crucis? papae quam
            evangelice! Et quidem puto Franciscum, licet omnis literaturae rudem, non adeo
            desipuisse, ut vetuerit qualemcunque pecuniae contactum. Et tamen si id sensit, quanto
            periculo suos exposuit, quos iussit nudis pedibus incedere? Vix enim vitari potest quin
            aliquando imprudentes calcent nummum humi iacentem.</p>
        </sp>
        <sp>
          <speaker>Th.</speaker>
          <p>Verum non tangunt manibus.</p>
        </sp>
        <sp>
          <speaker>Ph.</speaker>
          <p>An tactus non est sensus toti corpori communis?</p>
        </sp>
        <sp>
          <speaker>Th.</speaker>
          <p>Est; atque etiamsi quid tale usu veniat, non sacrificant nisi confessi.</p>
        </sp>
        <sp>
          <speaker>Ph.</speaker>
          <p>Religiose.</p>
        </sp>
        <sp>
          <speaker>Th.</speaker>
          <p>Verum omissis cavillationibus, dicam id quod res est. Pecunia multis est eritque
            maximorum malorum occasio.</p>
        </sp>
        <sp>
          <speaker>Ph.</speaker>
          <p>Fateor: sed eadem aliis est multorum bonorum materia. Divitiarum amorem lego damnatum,
            pecuniam damnatam nusquam lego.</p>
        </sp>
        <sp>
          <speaker>Th.</speaker>
          <p>Recte dicis. Sed quo longius absint ab avaritiae morbo, sic prohibitus est contactus,
            quemadmodum in evangelio vetamur iurare, ne incidamus in periurium.</p>
        </sp>
        <sp>
          <speaker>Ph.</speaker>
          <p>Quin igitur vetitus est adspectus?</p>
        </sp>
        <sp>
          <speaker>Th.</speaker>
          <p>Quia facilius est continere manus quam oculos.</p>
        </sp>
        <sp>
          <speaker>Ph.</speaker>
          <p>Et tamen per illas fenestras ingressa est mors.</p>
        </sp>
        <sp>
          <speaker>Th.</speaker>
          <p>Et ideo qui germane Franciscani sunt, ultra supercilia deducunt cucullam, tectisque et
            in terram defixis oculis incedunt, ne quid videant praeter viam: quod idem videmus in
            equis currus onustos trahentibus; utrinque corium capistro additum non sinit eos
            quidquam videre nisi quod ante pedes est.</p>
        </sp>
        <sp>
          <speaker>Ph.</speaker>
          <p>Verum age dic mihi, estne hoc verum quod audio, in regula vetitum, ne quod indultum
            impetrent a Pontifice?</p>
        </sp>
        <sp>
          <speaker>Th.</speaker>
          <p>Est.</p>
        </sp>
        <sp>
          <speaker>Ph.</speaker>
          <p>Atqui audio nullum hominum genus pluribus instructum indultis; adeo ut liceat illis
            homines ipsorum sententia damnatos vel veneno necare, vel vivos defodere, citra ullum
            irregularitatis periculum.</p>
        </sp>
        <sp>
          <speaker>Th.</speaker>
          <p>Non est vana fabula quam audisti. Nam mihi narravit vir minime mendax Polonus, se
            obdormiisse potum in templo Franciscanorum, in his angulis in quibus sedent foeminae per
            laminas foraminosas confitentes. Experrectus cantu nocturno, non ausus est se prodere.
            Decantatis ex more nocturnalibus, totus fratrum chorus descendit in aedem inferiorem:
            ibi erat parata fossa bene lata beneque profunda. Stabant duo iuvenes revinctis a tergo
            manibus. Habita est concio de laude obedientiae; promissa est apud Deum omnium
            commissorum venia. Nonnulla etiam spes iniecta, fore ut Deus fratrum animos flecteret ad
            misericordiam, si sponte descenderent in foveam, seque supinos reponerent. Factum est;
            subductisque scalis, omnes simul iniecere terram.</p>
        </sp>
        <sp>
          <speaker>Ph.</speaker>
          <p>Sed siluitne interim ille spectator?</p>
        </sp>
        <sp>
          <speaker>Th.</speaker>
          <p>Maxime, tum quidem nimirum metuens, ne si se prodidisset, tertius adderetur fossae.</p>
        </sp>
        <sp>
          <speaker>Ph.</speaker>
          <p>Etiamne hoc illis licet?</p>
        </sp>
        <sp>
          <speaker>Th.</speaker>
          <p>Licet, quoties periclitatur decus ordinis. Nam ille simul atque evasisset, passim in
            omnibus conviviis narrabat quae viderat, magna Seraphicae gentis invidia. Nonne
            praestiterat, vivum sepeliri?</p>
        </sp>
        <sp>
          <speaker>Ph.</speaker>
          <p>Fortasse. Verum his subtilitatibus omissis, qui fit, ut quum patriarcha iusserit incedi
            nudis pedibus, nunc maxime incedant calceis fenestratis?</p>
        </sp>
        <sp>
          <speaker>Th.</speaker>
          <p>Duabus de caussis praeceptum hoc mitigatum est: altera est, ne per imprudentiam tangant
            pecuniam: altera, ne frigus laedat, aut spina, aut serpentes, aut silices, aut aliud
            simile, quum illis sit per universum terrarum orbem obambulandum. Ceterum ut id fiat
            inviolata regulae maiestate, fenestra calcei pedem nudum ostendit per synecdochen.</p>
        </sp>
        <sp>
          <speaker>Ph.</speaker>
          <p>Praedicant se profiteri perfectionem evangelicam, quam aiunt constare consiliis
            evangelicis, de quibus inter eruditos magna digladiatio est. Et in unoquoque vitae statu
            locus est perfectioni evangelicae. Sed quid omnium maxime perfectum tibi videtur inter
            evangelii praecepta?</p>
        </sp>
        <sp>
          <speaker>Th.</speaker>
          <p>Arbitror totum illud quod prodidit Matthaeus cap. V. cuius haec est clausula:
              <emph>Diligite inimicos vestros, benefacite his qui vos oderunt, et orate pro
              persequentibus et calumniantibus vos, ut sitis flii patris vestri qui est in coelis,
              qui solem suum oriri facit super bonos et malos et pluit super iustos et iniustos.
              Estote ergo vos perfecti, sicut et pater vester coelestis perfectus est.</emph>
          </p>
        </sp>
        <sp>
          <speaker>Ph.</speaker>
          <p>Commode respondisti. Sed pater ille dives est ac munificus in omnes, nec mendicat a
            quoquam.</p>
        </sp>
        <sp>
          <speaker>Th.</speaker>
          <p>Munifici sunt et illi, sed opum spiritualium, hoc est, precum et bonorum operum, quibus
            opulenti sunt.</p>
        </sp>
        <sp>
          <speaker>Ph.</speaker>
          <p>Utinam sint inter illos exempla charitatis evangelicae, quae maledicta benedictis,
            iniuriam beneficio pensat! Quid sibi vult illa iam celebris Alexandri pontificis vox,
              <emph>Tutius esse regem quemlibet potentem laedere, quam quemlibet ex ordine
              Franciscanorum aut Dominicanorum?</emph>
          </p>
        </sp>
        <sp>
          <speaker>Th.</speaker>
          <p>Ordinis laesam dignitatem ulcisci fas est: et quod uni ex minimis male fit, fit toti
            ordini.</p>
        </sp>
        <sp>
          <speaker>Ph.</speaker>
          <p>At cur non potius quod uni bene fit, fit toti ordini? Et cur non unus Christianus
            laesus totum Christianismum ad vindictam provocat? Cur toties caesus ac lapidatus Paulus
            non inclamavit suppetias adversus apostolicae dignitatis violatores? Iam si, iuxta
            Domini sententiam, <emph>beatius est dare quam accipere:</emph> utique perfectior est
            qui bene vivens ac docens de suo dat egentibus, quam qui tantum accipit. Alioqui frustra
            Paulus gloriatur, quod gratis praedicaverat evangelium. Atque heic videtur esse
            praecipuum illius laudatae addictionis experimentum, si conviciis impetiti non
            incandescant, si in male merentes charitatis affectum obtineant. Quid magni est, si quis
            aliquid facultatum relinquat, de alieno victurus aliquanto lautius, quum sibi servet
            ulciscendi cupiditatem? Cinctorum fune, semicalceatorum, ubique est magna copia: haec
            qui praestet quae perfecta Dominus vocat, quae Apostoli constanter exhibuerunt, inter
            istos nimium rara est avis.</p>
        </sp>
        <sp>
          <speaker>Th.</speaker>
          <p>Non ignoro quas fabulas impii quidam de illis spargant: sed ego sic affectus sum, ut
            ubicunque videro illam sacrosanctissimam vestem, putem adesse angelos Dei: eamque domum
            esse felicem, cuius limen crebro teritur illorum pedibus.</p>
        </sp>
        <sp>
          <speaker>Ph.</speaker>
          <p>Et ego arbitror pauciores esse steriles foeminas, ubi illi agunt familiariter. Sed mihi
            propitius sit Franciscus, Theotime, qui hactenus tanto in errore sim versatus.
            Existimabam istorum vestem nihil aliud esse quam vestem, nec per se meliorem veste
            nautae, aut calcearii, nisi utentis sanctimonia commendaretur, quemadmodum Christi
            vestis contacta sanavit haemorrhoissam. Alioqui dubitabam, utrum textor an vestiarius
            eam vim dedisset vesti.</p>
        </sp>
        <sp>
          <speaker>Th.</speaker>
          <p>Haud dubie, qui formam dat, dat vim.</p>
        </sp>
        <sp>
          <speaker>Ph.</speaker>
          <p>Posthac ergo vivam suavius, nec me macerabo metu inferorum, aut confessionis taedio,
            aut cruciatu poenitentiae.</p>
        </sp>
      </div>
      <div
        n="61"
        type="colloquium">
        <head>Amicitia</head>
        <p>Personae</p>
        <castList>
          <castItem>Ephorius</castItem>
          <castItem>Ioannes</castItem>
        </castList>
        <sp>
          <speaker>Ep.</speaker>
          <p>Saepenumero mecum admirari soleo, quem deum in consilium adhibuerit natura, quum in
            omni rerum genere misceret amicitias et inimicitias quasdam arcanas nec ullis caussis
            evidentibus probabiles, nisi quod hoc spectaculo videtur fuisse delectata, quemadmodum
            nos ex commissis gallis gallinaceis et coturnicibus voluptatem capimus. </p>
        </sp>
        <sp>
          <speaker>Io.</speaker>
          <p>Nondum satis percipio quid velis dicere. </p>
        </sp>
        <sp>
          <speaker>Ep.</speaker>
          <p>Dicam igitur, si vis, crassiore Minerva. Scis serpentium genus esse inimicum homini.
          </p>
        </sp>
        <sp>
          <speaker>Io.</speaker>
          <p>Scio vetus inter illos et nos esse dissidium et irreconciliabile, futurumque donec
            meminerimus illius inauspicati pomi. </p>
        </sp>
        <sp>
          <speaker>Ep.</speaker>
          <p>Nosti lacertam?</p>
        </sp>
        <sp>
          <speaker>Io.</speaker>
          <p>Quid ni? </p>
        </sp>
        <sp>
          <speaker>Ep.</speaker>
          <p>Italia magnas habet et virides. Hoc animal natura et homini amicum est et serpentibus
            inimicum. </p>
        </sp>
        <sp>
          <speaker>Io.</speaker>
          <p>Unde hoc deprehenditur? </p>
        </sp>
        <sp>
          <speaker>Ep.</speaker>
          <p>Ubicunque prospicit homo, ibi congregantur lacertae, obliquato capite diu contemplantes
            hominis faciem; si expuas, elambunt salivam ore redditam; vidi et puerorum mictum
            exorbentes. Quin et puerorum manibus tractantur impune atque etiam laeduntur, et admotae
            ori gaudent salivam lambere. Ceterum si comprehensae inter se committantur, dictu mirum,
            quam in sese saeviant; nec appetunt committentem. Si quis in agris ambulet per viam
            cavam, nunc hinc, nunc illuc strepitu dimoti rubi admonent hominem; insuetus crederet
            serpentem esse; ubi dispexeris, lacertae sunt obliquato capite contemplantes, donec
            consistas, si pergas, sequentes. Rursus aliud agentem admonent. Diceres eas ludere
            vehementerque delectari hominis adspectu. </p>
        </sp>
        <sp>
          <speaker>Io.</speaker>
          <p>Mira narras. </p>
        </sp>
        <sp>
          <speaker>Ep.</speaker>
          <p>Quodam die vidi praegrandem et mire viridem in ostio cavi decertantem cum serpente.
            Primum mirabamur, quid esset rei, nam serpens nobis non erat conspicuus. Italus
            admonebat in antro esse hostem. Paulo post venit ad nos lacerta velut ostendens sua
            vulnera ac remedium flagitans, seque tantum non tangi patiebatur; quoties autem
            restabamus, restabat et illa nos contemplans. Serpens alterum latus pene totum eroserat
            et ex viridi rubrum fecerat. </p>
        </sp>
        <sp>
          <speaker>Io.</speaker>
          <p>Mihi si adfuissem, libuisset ulcisci lacertae vicem. </p>
        </sp>
        <sp>
          <speaker>Ep.</speaker>
          <p>At hostis iam se in profundum antrum abdiderat, post aliquot tamen dies pavimus oculos
            nostros vindicta. </p>
        </sp>
        <sp>
          <speaker>Io.</speaker>
          <p>Gaudeo profecto. Sed quo pacto? </p>
        </sp>
        <sp>
          <speaker>Ep.</speaker>
          <p>Forte inambulabamus per eundem locum. Serpens e fonte vicino biberat, erat enim aestus
            prodigiosus, adeo ut nos quoque aquae inopia periclitaremur. Commodum occurrit ex agris
            puer natus annos tredecim, eius domus filius, in qua tum metu pestilentiae rusticabamur,
            gestans rastrum, quo foenum demessum conferunt agricolae; simul ut serpentem vidit,
            exclamat. </p>
        </sp>
        <sp>
          <speaker>Io.</speaker>
          <p>Metu fortasse. </p>
        </sp>
        <sp>
          <speaker>Ep.</speaker>
          <p>Nequaquam, imo gaudio; velut insultans deprehenso hosti. Ferit rastro, serpens se
            contrahit, ille non facit feriendi finem, donec contrito capite serpens in longum
            porrigitur. Nam hoc non faciunt, nisi morientes. Inde est quem frequenter audisti
            apologus de cancro, qui serpentem hospitem occidit; ubi porrectum videt, sic, inquit,
            vivum incedere oportuit. </p>
        </sp>
        <sp>
          <speaker>Io.</speaker>
          <p>O factum bene. Quid tum? </p>
        </sp>
        <sp>
          <speaker>Ep.</speaker>
          <p>Puer arreptum rastro suspendit e frutice supra antrum. Ibi diebus aliquot vidimus
            frondes sanie tinctas. Eius ruris agricolae pro comperto nobis aliud quiddam mirabile
            referebant. Agricolae nonnunquam fessi obdormiunt in agro, atque illic interdum habent
            urceum lactis, in cibi simul et potus usum. Serpentes summopere lacte capiuntur. Itaque
            non raro fit, ut in vas illabantur. Ei malo paratum habent remedium. </p>
        </sp>
        <sp>
          <speaker>Io.</speaker>
          <p>Quod, obsecro? </p>
        </sp>
        <sp>
          <speaker>Ep.</speaker>
          <p>Summum testae os allio circumlinunt. Is odor deterret serpentes.</p>
        </sp>
        <sp>
          <speaker>Io.</speaker>
          <p>Quid igitur sensit Horatius, quum scriberet allium venenum cicutis nocentius, quum sit
            ut ais adversus venena remedium? </p>
        </sp>
        <sp>
          <speaker>Ep.</speaker>
          <p>Sed audi, quod est durius; interdum clanculum adrepentes in os patens dormientis
            coniiciunt sese et in stomachum sese convolvunt. </p>
        </sp>
        <sp>
          <speaker>Io.</speaker>
          <p>An non protinus exanimatur homo talem nactus hospitem? </p>
        </sp>
        <sp>
          <speaker>Ep.</speaker>
          <p>Non, sed afflictissime vivit, nec est ullum mali levamen, nisi ut lacte aliisque
            gratissimis serpenti cibis alant hospitem. </p>
        </sp>
        <sp>
          <speaker>Io.</speaker>
          <p>Nihil remedii adversus tantum malum? </p>
        </sp>
        <sp>
          <speaker>Ep.</speaker>
          <p>Comesum affatim allium. </p>
        </sp>
        <sp>
          <speaker>Io.</speaker>
          <p>Non mirum igitur, si messores gaudent allio. </p>
        </sp>
        <sp>
          <speaker>Ep.</speaker>
          <p>Et alias medetur delassatis labore et aestu. Verum in hoc discrimine non raro lacerta,
            quamvis pusilla, servat hominem. </p>
        </sp>
        <sp>
          <speaker>Io.</speaker>
          <p>Qui potest? </p>
        </sp>
        <sp>
          <speaker>Ep.</speaker>
          <p>Ubi sensit serpentem insidiari, circumcursat per collum et faciem hominis, nec finem
            facit, donec pruritu scalptuque unguium excitetur. Porro qui expergiscitur, conspecta in
            propinquo lacerta, mox intelligit hostem alicubi esse in insidiis ac circumspiciens
            deprehendit. </p>
        </sp>
        <sp>
          <speaker>Io.</speaker>
          <p>Mira naturae vis. </p>
        </sp>
        <sp>
          <speaker>Ep.</speaker>
          <p>Iam nullum est animal inimicius homini, quam crocodilus, qui saepenumero totos homines
            devorat et arte malitiam adiuvat, hausta aqua lubricans semitas, quibus descendunt ad
            Nilum aquam hausturi, quo collapsos devoret. Neque te fugit delphinum etiam in diverso
            elemento natum <foreign
              xml:lang="grc">φιλάνθρωπον</foreign> esse. </p>
        </sp>
        <sp>
          <speaker>Io.</speaker>
          <p>Audivi fabulam de adamato puero celebrem, celebriorem autem de Arione. </p>
        </sp>
        <sp>
          <speaker>Ep.</speaker>
          <p>Quin et in venatu mugilum piscatores delphinorum ministerio vice canum utuntur, qui
            accepta praedae portiuncula recedunt. Quin et castigari sese patiuntur, si quid in
            venatu deliquerint. In mari vero frequenter navigantibus apparent, gaudio gestientes et
            in summis undis lusitantes. Interdum adnantes ad navim, nonnunquam et tensa vela
            transilientes. Adeo delectatur hominum consuetudine. Verum ut hominum est studiosus
            delphinus, ita crocodilo capitalis est hostis. Egreditur mare et in Nilum, in quo regnat
            crocodilus, audet venire congressurus cum dentibus, unguibus et squamis ferro etiam
            impenetrabilibus armata belua, ipse nec ad morsum satis instructus, quippe os habens ad
            pectus vergens. Sed impetu fertur in hostem, ac iam illi proximus repente submittit
            sese, erectisque in tergo pinnis, mollia ventris perscindit, alias invulnerabilis.</p>
        </sp>
        <sp>
          <speaker>Io.</speaker>
          <p>Mirum est quodque animal statim agnoscere hostem suum, etiam nunquam antea visum,
            scireque et cur impetatur, et qua laedi aut sese tueri possit, quum hoc homini sit
            negatum, qui ne regulum quidem horreret, nisi admonitus malove doctus.</p>
        </sp>
        <sp>
          <speaker>Ep</speaker>
          <p>Scis equum animal obsequiis hominum natum. Huic capitale dissidium est cum urso, homini
            noxia bestia. Agnoscit hostem nunquam visum, ac protinus se parat ad pugnam.</p>
        </sp>
        <sp>
          <speaker>Io.</speaker>
          <p>Quibus armis pugnat?</p>
        </sp>
        <sp>
          <speaker>Ep.</speaker>
          <p>Arte potius quam viribus. Transilit ursum, et in ipso saltu posteriores calces impingit
            in caput. Atque ursus interim ungibus scalpit equini ventris mollia. Aspis homini
            venenum est immedicabile, cum hac belligeratur ichneumon. Idem exitialis hostis
            crocodilo. Similis affectus est elephantis erga hominem, nam et viatorem simpliciter
            errantem clementer reducunt in viam, et agnoscunt amantque doctorem suum. Feruntur et
            exempla devoti amoris erga certos homines. Siquidem unus adamavit in Aegypto mulierculam
            corollas vendentem, Aristophani grammatico caram. Alius Menandrum Syracusanum
            adolescentem sic amavit, ut desiderium illius quoties non videret inedia testatus sit.
            Sed ne haec quae plurima commemorantur referre pergamus, quum Bocchus rex in triginta
            quosdam saevire decrevisset, eos totidem elephantis obiecit, stipibus alligatos. Quumque
            immissi essent qui inter elephantos procursantes eos lacesserent, nunquam efficere
            potuerunt, ut se regiae crudelitatis ministros praeberent. Atque huic animanti <foreign
              xml:lang="grc">φιλανθρώπῳ</foreign> bellum exitale est cum draconibus Indicis, qui
            feruntur esse maximi, ut frequenter in pugna pereat uterque. Porro draco inimicus est
            homini, etiam non lacessitus. Simile dissidium est aquilae cum draconibus minoribus,
            quum homini sit innoxia, imo quum feratur etiam amatorios ignes sentire erga certas
            puellas. Eidem avi bellum internecinum est cum cyminde, id est nocturno accipitre.
            Elephantus odit etiam murem, animal homini quoque molestum, eoque abhorret a pabulo in
            quo murem conspexerit. Nec caussa liquet cur oderit. Nam hirudinem merito horrent, quod
            ea in potu hausta gravissime discrucientur. Iam vix ullum animal amicius homini quam
            canis, nec inimicius quam lupus, ut quod aspectu quoque vocem adimat. Et inter haec
            summa discordia est, quemadmodum ovium generi lupus infestissimus, quod totum pendet a
            providentia hominum, quorum praecipua cura est tueri animal innoxium et alendo homini
            natum; in lupum vero velut in publicum humani generis hostem armantur omnes, praecipue
            canum commilitio, quae res etiam proverbio fecit locum: <emph>non magis parcemus quam
              lupis</emph>. Lepus marinus immedicabile est homini venenum, si quis imprudens
            gustaverit; at rursus hominis contactus mors est lepori. Panthera saeva est in hominem,
            et tamen adeo terretur ab hyena, ut ne congredi quidem sustineat. Hinc narrant, si quis
            quid secum gestet de corio hyenae, a panthera non appeti, tam sagax est naturae sensus.
            Addunt et illud, si pelles utriusque beluae suspendas invicem ex adverso, panthericae
            pilos defluere. Araneus homini domesticum est animal, exitiale vero serpenti, adeo ut
            forte conspicatus sub arbore serpentem apricantem filo se libret et aculeum mediae
            infigat fronti tam acri vulnere, ut serpens dolore rotans sese in gyrum tandem
            emoriatur. Accepi ab iis qui spectarunt simile dissidium esse araneo cum bufonibus, sed
            bufonem ictum sibi plantagine admorsa mederi. Audies fabulam Britannicam. Scis illic
            conclavium solum consterni scirpis virentibus. Monachus quidam fasciculos alioquot
            scirporum in cubiculum congesserat, sparsurus quum esset commodum. Is quum a prandio
            supinus dormiret, bufo ingens erepsit, et os dormientis obsedit, infixis superno atque
            inferno labro quatuor pedibus. Detrahere bufonem certa mors erat, non amoveri quiddam
            erat morte crudelius. Quidam suaserunt, ut monachus ad fenestram deferretur supinus, in
            qua ingens araneus habebat telam. Mox araneus, hoste conspecto, filo se librat et bufoni
            spiculum infigit ac filo se recepit in telam. Intumuit bufo, sed non est avulsus.
            Repetitur ab araneo, magis intumuit, sed vixit. Tertio ictus abduxit pedes ac mortuus
            decidit. Hanc gratiam araneus retulit hospiti suo. </p>
        </sp>
        <sp>
          <speaker>Io.</speaker>
          <p>Mira narras. </p>
        </sp>
        <sp>
          <speaker>Ep.</speaker>
          <p>Addam quod non legi, sed his oculis conspexi. Simius supra modum horret testudinem.
            Huius rei quidam dedit nobis specimen Romae. Puero suo in verticem imposuit testudinem
            et pileo contexit. Dein producit ad simium. Illico simius gaudens insiliit in humeros
            pueri venaturus pediculos, sublato pileo reperit testudinem. Mirum erat spectaculum
            quanto cum horrore resilierit bestia, quam expaverit, quam timide respexerit an
            sequeretur testudo. Additum est aliud specimen: alligavimus testudinem catenae a qua
            revinctus erat simius, ut effugere non posset, quin saltem aspiceret; incredibile dictu
            quantopere fuerit discruciatus, tantum non metu exanimabatur, interdum aversus
            posterioribus pedibus depellere tentavit haerentem bestiam. Tandem quidquid erat in alvo
            aut vesica oneris reiecit. Sequuta est ex eo pavore febris, ut nobis fuerit solvendus a
            catena et aqua vino temperata refocillandus. </p>
        </sp>
        <sp>
          <speaker>Io.</speaker>
          <p>Atqui nihil est, quod sibi a testudine metuat simius. </p>
        </sp>
        <sp>
          <speaker>Ep.</speaker>
          <p>Fortassis aliquid est quod nos fugit, naturae cognitum. Nam cur acanthis oderit asinum
            caussa in promptu est, quod ille se affricat spinis, in quibus nidulatur avicula, et
            flores eius depascitur. Tantus autem terror habet acanthidem, ut si quando procul asinum
            rudentem audiat, ova deiiciat, pulli e nido decidant metu. Nec patitur hostem
          impunem.</p>
        </sp>
        <sp>
          <speaker>Io.</speaker>
          <p>Sed qua tandem in re acanthis laedit asinum? </p>
        </sp>
        <sp>
          <speaker>Ep.</speaker>
          <p>Rostro fodit illius hulcera, fustibus et oneribus facta, pungit et mollia narium.
            Potest item aliquid caussae divinari, cur inter vulpes et milvios mutua sit simultas,
            quod avis rapax alterius catulis insidietur, fortasse vulpes vicissim illius pullis,
            quae caussa dissidii est inter sorices et ardeolas. Eadem fere ratio est inter aesalon,
            parvam aviculam, et vulpem. Nam aesalon ova corvorum frangit. Eadem infestatur a
            vulpibus et vicissim illas infestat, catulos earum vellicans. Quod ubi viderint corvi,
            vulpibus velut adversus communem hostem suppetias ferunt. At vix divinare liceat, quam
            ob caussam inter se oderint olores et aquilae, corvus et chlorio, cornix et noctua,
            aquila et trochilus, nisi hoc male habet aquilam, quod ille rex avium vocetur. Cur male
            convenit cum noctua ceteris minoribus avibus, mustelae cum cornice, turturi cum pyrali,
            ichneumonibus vespis cum phalangiis araneis, anatibus cum gaviis, harpae cum triorche
            accipitre, thoibus cum leonibus? Praeterea cur sorices formicosam horrent arborem? Unde
            tam irreconciliabile bellum inter scarabeum et aquilam? nam apologus ex ipsa animantium
            natura confictus est. Unde est quod iuxta Olynthum in certo terrae spatio non vivnat
            scarabei, si inferantur? Et inter aquatilia quam ob caussam mugil et lupus mutuo odio
            flagrant, sicut conger et murena, caudas inter se praerodentes? Polypum in tantum horret
            locusta piscis, ut si eum iuxta viderit, metu emoriatur. Sic quaedam animantia mire
            iungit arcanus quidam benevolentiae affectus, veluti pavones cum columbis, turtures cum
            psittacis, merulas cum turdis, cornices cum ardeolis, qui sibi vicissim auxiliantur
            adversus vulpium genus, harpam et milvium adversus triorchyn accipitis genus communem
            hostem. Balaenis musculus piscis exiguus praenatans monstrat viam, nec apparet quam ob
            rem illi velit inservire. Nam quod crocodilus fauces porrigit trochilo aviculae,
            amicitia dici non potest, quum utrumque animal suo ducatus commodo: crocodilus gaudet
            sibi purgari dentes et scabendi voluptatem amplectitur: avicula cibum quaerit, vescens
            piscium reliquiis inter dentes haerentibus. Consimili ratione corvus inequitat dorsu
            suis. Inter anthum et aegithum tam pertinax est odium, ut negent sanguinem illorum posse
            misceri. Quemadmodum narrant aliarum avium pennas absumi, si aquilinis misceantur.
            Accipiter est infestus columbino generi, sed has defendit tinnunculus avicula, cuius
            conspectum et vocem mirum in modum horret accipiter. Nec hoc latet columbas. Ubicunque
            tinnunculus reconditus est, ab ea sede non migrant, fiducia protectoris. Quis caussam
            coniiciat, cur aut bene velit generi columbino tinnunculus, aut cur tinnunculum horreat
            accipiter? Atque ut interdum animalculum minimum praesidio est ingenti beluae, ita
            contra a minutissimis exitium est maximis. Est pisciculus scorpii effigie, magnitudine
            aranei piscis. Is sub pinna affigit sese aculeo thynnis interdum magnitudinem delphini
            superantibus, tanto dolore, ut nonnunquam in naves insiliant; idem facit mugilibus. Quid
            est cur leo, animal cunctis tremendum, expavescat galli gallinacei cantum? </p>
        </sp>
        <sp>
          <speaker>Io.</speaker>
          <p>Ne sim in hoc convivio prorsus asymbolus, referam quod olim his oculis vidi in aedibus
            Thomae Mori, clarissimi apud Anglos viri. Alebat domi simium praegrandem: tum forte, quo
            revalesceret a vulnere, solutus obambulare sinebatur. In extremo horti erant inclusi
            cuniculi, quibus insidiabatur mustela. Id simius procul quietus et otiosus spectabat,
            donec videret cuniculis nihil esse periculi. Ceterum posteaquam mustela labefactasset
            caveam a muro revulsam iamque periculum esset, ne cuniculi a tergo nudati praedae essent
            hosti, accurrit simius, et conscensa trabe quadam, caveam retraxit in locum pristinum
            tanta arte, ut homo non posset dexterius. Ex quo perspicuum hoc animantium genus simiis
            esse carum. Ipsi cuniculi non intelligebant suum periculum, sed hostem suum per
            cancellos osculabantur. Simius opitulatus est periclitanti simplicitati. </p>
        </sp>
        <sp>
          <speaker>Ep.</speaker>
          <p>Omnibus catulis minoribus delectantur simii gaudentque fovere sinu et complecti. Sed
            pius ille simius dignus erat aliquo pietatis praemio. </p>
        </sp>
        <sp>
          <speaker>Io.</speaker>
          <p>Habuit. </p>
        </sp>
        <sp>
          <speaker>Ep.</speaker>
          <p>Quod? </p>
        </sp>
        <sp>
          <speaker>Io.</speaker>
          <p>Repperit illic frustum panis a pueris, ut opinor, proiectum. Id arreptum comedit. </p>
        </sp>
        <sp>
          <speaker>Ep.</speaker>
          <p>Verum mihi videtur mirabilius hoc genus sympathias et antipathias, sic enim Graeci
            vocant amicitiae et inimicitiae naturales affectus, etiam in rebus anima aut certe sensu
            carentibus deprehendi. Omitto iam dicere de fraxino, cuius nec umbram quamvis in longum
            porrectam ferunt serpentes, adeo ut si locum in gyrum circumdes igni, serpens citius in
            flammam eat quam ad arborem fugiat. Nam huius generis exempla sunt innumera. Erucae,
            quum membranis inclusae occulto naturae opificio transfigurantur in papiliones, mortuis
            simillimae videntur nec ad contactum quidem sese movent, nisi transeunte araneo. Hominis
            prementis digitum non sentiunt et sentiunt levissimi animantis leviter incedentis pedes.
            Ibi demum vivit. </p>
        </sp>
        <sp>
          <speaker>Io.</speaker>
          <p>Sentit hostem capitalem nondum natum insectum. Isti non omnino dissimile est, quod
            narrant de ferro caesis, ad quos si ceteri accedant, nihil accidere novi; sin is qui
            necavit, continuo profluere sanguinem, velut ex recenti vulnere; atque hoc indicio
            ferunt frequenter proditum caedis auctorem.</p>
        </sp>
        <sp>
          <speaker>Ep.</speaker>
          <p>Nec est vanum quod audisti. Sed ne persequamur fabulas Democriticas, nonne comperimus
            experimentis tantum esse dissensionis inter quercum et oleam, ut utraque in alterius
            scrobe posita emoriatur? Quercui autem tam male convenire cum iuglande, ut in propinquo
            posita extinguatur, tametsi iuglans cunctis fere satis et arboribus noxia est. Rursus
            quum vitis claviculis suis omnia complecti soleat, solam brassicam refugit et, perinde
            quasi sentiat, in diversam partem sese vertit. Quis admonet vitem hostem esse in
            propinquo? Est enim brassicae succus vino contrarius, eoque solet edi adversus
            ebrietatem. Nec deest brassicae suus hostis. Siquidem opposita cyclamino et origano
            exarescit. Similis affectus est inter cicutam et vinum, cicuta homini venenum est,
            cicutae vinum. Quod est illud arcanum commercium inter lilium et allium, ut in propinquo
            nascentia mutuo sibi gratificentur? Nam allio plus est vigoris, et lilii flores suavius
            olent. Quid heic memorem de coniugiis arborum, quarum foeminae sterilescunt, nisi in
            propinquo sit macula? Oleum soli calci miscetur, quum utraque res pariter oderit aquam.
            Pix attrahit oleum, quum utrumque sit pingue. Argento vivo innatant omnia, excepto auro.
            Id solum ad se trahit et complectitur. Quis ille naturae sensus, ut adamas, quamlibet
            duris resistens, sanguine hircino mollescat? Quin et inter ipsa venena dissidia videas.
            Scorpius si forte repat per aconitum, pallescit ac torpescit. Eidem adeo noxia est
            herba, cui nomen cerastis, ut qui semen modo eius tractarit digitis, impune contrectet
            scorpium. Sed harum rerum quae sunt innumerae consideratio ad rei medicae professores
            pertinet. Quaenam est illa vis vel amicitiae vel dissidii inter chalybem et magnetem, ut
            materia natura gravis ad lapidem currat et inhaereat, velut osculo, et ab eodem citra
            contactum refugiat? Iam quum aqua se facile misceat rebus omnibus, maxime sibi, tamen
            sunt quae tanquam odio mutuo mixturam refugiunt, velut amnis qui in Fucinum lacum
            invectus supermeat, in Larium Addua, in Verbanum Ticinus, in Benacum Mincius, in Sevinum
            Ollius, in Lemanum Rhodanus, e quibus nonnulli multorum millium transitu, hospitales
            suas aquas tantum, nec largiores quam intulere, evehunt. Tigris influit in lacum
            Arethusam ac per eum velut hospes fertur sic, ut nec color nec pisces nec aquarum natura
            misceatur. Ad haec quum cetera fere flumina properent in mare procurrere, quaedam tamen
            velut exosa mare prius quam eo perveniant, abdunt sese in terram. Simile quiddam videmus
            et in ventis. Auster homini pestilens est, huic contrarius Boreas salubris. Alter nubes
            contrahit, alter dissipat. Iam si qua fides astrologis, sunt et sideribus quidam
            amicitiae et inimicitiae affectus. Quaedam amica homini, quaedam infesta. Rursus sunt
            quae homini adversus nocentium vim opitulantur. Adeo nihil est in ulla naturae parte,
            quod non per haec dissidia concordiasque et noxam et remedium homini suppeditet. </p>
        </sp>
        <sp>
          <speaker>Io.</speaker>
          <p>Fortasse et ultra coelos quiddam deprehendere liceat. Etenim si Magis credimus,
            unumquemque mortalium duo comitantur genii, alter amicus, alter malevolus. </p>
        </sp>
        <sp>
          <speaker>Ep.</speaker>
          <p>Nobis, amice, satis est ad coelum usque pervenisse, etiamsi non hoc quoque septum
            transiliamus. Redeamus ad boves et equos. </p>
        </sp>
        <sp>
          <speaker>Io.</speaker>
          <p>Nae tu praeclarum facis saltum. </p>
        </sp>
        <sp>
          <speaker>Ep.</speaker>
          <p>Illud nobis magis admirandum est, quod in eadem prorsus animantium specie deprehendamus
            amoris et odii vestigia, nulla evidente caussa. Sic enim nobis persuadere conantur
            equisones et bubulci: in iisdem pascuis aut eodem in stabulo bos bovem, equus equum
            gaudet habere vicinum, qui alium non ferat. Equidem arbitror similes esse affectus in
            omni animantium genere praeter sexus favorem. Sed in nullo genere evidentius quam in
            homine, siquidem in plurimis manifestum est, quod de suo in Volusium affectu profitetur
            Catullus: <emph>Non amo te, Volusi, nec possum dicere quare. Hoc tantum possum dicere,
              non amo te.</emph> Verum in adultis fortasse divinet alius aliam caussam; in pueris,
            qui solo naturae sensu ducuntur, quid est illud, quod sic hunc illi tanto amore
            conciliat, rursus alium ab hoc tanto dissidio separet. Ipse quum puer essem natus annos
            plus minus octo, incidi in quendam meae aetatis aut fortassis anno maiorem, prodigiosae
            vanitatis, adeo ut ad omnem occasionem ex tempore monstrosa quaedam confingeret.
            Occurrebat mulier: <emph>vides,</emph> inquit, <emph>hanc?</emph> Video. <emph>Cum hac
              decies concubui.</emph> Transibamus ponticulum angustum iuxta molam. Ubi vidit me
            horrescentem ad conspectum aquae ob profunditatem nigrantis: <emph>In hanc,</emph>
            inquit, <emph>aquam aliquando prolapsus sum.</emph> Quid ais? <emph>Illic repperi
              cadaver hominis, accinctum crumena, in ea erant annuli tres.</emph> Quum nullus esset
            mentiendi finis, sic puer horrui puerum, ut viperam minus, nulla certe ratione, quum
            talibus mendaciis alii delectarentur, sed tantum arcano naturae sensu. Neque vero id
            fuit temporarium, imo et hodie sic horreo natura vanos, ut conspectis illis sentiam
            totum corporis habitum commoveri. Tale quiddam in Achille notat Homerus, quum profitetur
            mendaces sibi aeque odiosos, atque ipsas inferorum portas. Hoc ingenio quum natus sim,
            tamen hoc contra fato natus videor, ut per omnem vitam mihi cum mendacibus
            etimpostoribus fuerit res. </p>
        </sp>
        <sp>
          <speaker>Io.</speaker>
          <p>At nondum video scopum, quo totus hic sermo confertur. </p>
        </sp>
        <sp>
          <speaker>Ep.</speaker>
          <p>Expediam paucis. Sunt qui felicitatem petant a magicis artibus, sunt qui ab astris, ego
            nullam certiorem ad felicitatem viam arbitror inveniri posse, quam si quisque abstineat
            ab eo vitae genere a quo naturae sensu tacito abhorret, ad id se conferat quo propensus
            est, exclude turpia. Item ab eorum consuetudine se subducat cum quorum geniis sentit suo
            genio non convenire, et his se copulet ad quos arcano naturae fertur affectu. </p>
        </sp>
        <sp>
          <speaker>Io.</speaker>
          <p>Id si fiat, inter paucos erit amicitia. </p>
        </sp>
        <sp>
          <speaker>Ep.</speaker>
          <p>Christiana caritas se dilatat ad universos, familiaritas autem cum paucis habenda est.
            Et qui nullum quamvis malum laedit, gavisurus etiam si resipiscat, satis, opinor,
            Christiane diligit omnes.</p>
        </sp>
      </div>
      <div
        n="62"
        type="colloquium">
        <head>Problema</head>
        <p>Personae</p>
        <castList>
          <castItem>Curio</castItem>
          <castItem>Alphius</castItem>
        </castList>
        <sp>
          <speaker>Cu.</speaker>
          <p>Lubens ex te rerum plurimarum perito discerem quiddam, si tibi non sit molestum.</p>
        </sp>
        <sp>
          <speaker>Al.</speaker>
          <p>Age, Curio, percunctare quod voles, ne non respondeas tuo nomini.</p>
        </sp>
        <sp>
          <speaker>Cu.</speaker>
          <p>Equidem non gravabor dici Curio, modo ne addas animal illud monosyllabum, Veneri iuxta
            ac Minervae invisum.</p>
        </sp>
        <sp>
          <speaker>Al.</speaker>
          <p>Dic igitur quid velis.</p>
        </sp>
        <sp>
          <speaker>Cu.</speaker>
          <p>Scire cupio quid sit quod appellamus grave et leve.</p>
        </sp>
        <sp>
          <speaker>Al.</speaker>
          <p>Eadem opera roga, quid sit frigidum et calidum. Quin tu istuc problema baiulis proponis
            potius, aut, si mavis, asinis, qui gravitatem oneris demissis auriculis indicant.</p>
        </sp>
        <sp>
          <speaker>Cu.</speaker>
          <p>At ego non asininam, sed philosophicam responsionem exspecto; praesertim ab Alphio.</p>
        </sp>
        <sp>
          <speaker>Al.</speaker>
          <p>Grave est quod suapte natura fertur deorsum; leve, quod sursum.</p>
        </sp>
        <sp>
          <speaker>Cu.</speaker>
          <p>Cur igitur Antipodes, qui infra nos sunt, non decidunt in subiectum coelum?</p>
        </sp>
        <sp>
          <speaker>Al.</speaker>
          <p>Pariter illi mirantur, quom ob rem tu non decidas in coelum non subiectum, sed
            imminens. Coelum enim est supra omnia, quae intus complectitur. Nec Antipodes sunt infra
            te nihilo magis, quam tu supra illos: contra nos esse possunt, infra nos non possunt,
            alioqui iustius admirareris, cur rupes, quas sustinet Antipodum terra, non decidant,
            coelumque perrumpant.</p>
        </sp>
        <sp>
          <speaker>Cu.</speaker>
          <p>Quae est igitur nativa sedes gravium, quae contra levium?</p>
        </sp>
        <sp>
          <speaker>Al.</speaker>
          <p>Ad terram nativo motu deferuntur omnia gravia, ad coelum levia; de motu violento aut
            animali iam non loquimur.</p>
        </sp>
        <sp>
          <speaker>Cu.</speaker>
          <p>Est igitur motus aliquis, qui dicitur animalis?</p>
        </sp>
        <sp>
          <speaker>Al.</speaker>
          <p>Est.</p>
        </sp>
        <sp>
          <speaker>Cu.</speaker>
          <p>Quinam?</p>
        </sp>
        <sp>
          <speaker>Al.</speaker>
          <p>Is fertur iuxta quatuor corporis situs; prorsum, retrorsum, ad destram ac laevam, et in
            circulum: et in principio ac fine celerior est, in medio lentior; nam in initio vigor
            addit alacritatem, in fine propinquo spes perveniendi quo tendit animal.</p>
        </sp>
        <sp>
          <speaker>Cu.</speaker>
          <p>Nescio quid aliis accidat animalibus; sed habeo famulam, quae lassa est prius quam
            incipit, delassata prius quam opus absolvat. Verum redi ad id, quod agere coepisti.</p>
        </sp>
        <sp>
          <speaker>Al.</speaker>
          <p>Nativo, inquam, motu, quae gravia sunt, feruntur deorsum. Et quo quidque gravius est,
            hoc celeriore motu fertur ad terram; quo levius, hoc maiore impetu rapitur in coelum.
            Contra fit in motu violento, qui celerior in initio , paullatim segnescit, quum contra
            fiat in motu naturali: veluti sagitta in altum missa, et saxum ex alto decidens.</p>
        </sp>
        <sp>
          <speaker>Cu.</speaker>
          <p>Atqui ego putabam, homines sic per orbem terrae discurrere, quemadmodum minutissimae
            formicae cursitant in praegrandi sphaera, haerent undique, nec ulla decidit.</p>
        </sp>
        <sp>
          <speaker>Al.</speaker>
          <p>In causa sunt, sphaerae superficies, nonnihil habens asperum, tum scabrities quaedam in
            formicarum pedibus, quam habent insecta fere omnia, postremo corpusculorum levitas. Id
            si non credis, fac sphaeram vitream bene levem et glabram, videbis solas formicas non
            decidere quae in summo versantur orbe.</p>
        </sp>
        <sp>
          <speaker>Cu.</speaker>
          <p>Si quis Deus orbem terrae medium perterebret, hinc usque ad Antipodes perpendiculo per
            centrum demisso, quemadmodum solent Cosmographi, terrae totius situm in globis ligneis
            repraesentantes, tum si saxum coniicias in formam, quo perferetur?</p>
        </sp>
        <sp>
          <speaker>Al.</speaker>
          <p>Usque ad terrae centrum; ibi quies est omnium gravium.</p>
        </sp>
        <sp>
          <speaker>Cu.</speaker>
          <p>Quid si Antipodes quoque ex adverso mittant lapidem?</p>
        </sp>
        <sp>
          <speaker>Al.</speaker>
          <p>Tunc lapidis occurret lapidi circa centrum: ibi conquiescet uterque.</p>
        </sp>
        <sp>
          <speaker>Cu.</speaker>
          <p>Age, si verum est, quod dixisti, motum nativum progressu magis ac magis incitari, si
            nihil obest, lapis aut plumbum coniectum in foramen ob motus vehementiam praetercurreret
            centrum, iamque praetermisso centro rursum motus erit violentus.</p>
        </sp>
        <sp>
          <speaker>Al.</speaker>
          <p>Plumbum nunquam perveniret ad centrum, nisi liquefactum; sed lapis si praetereat
            centrum motu tam violento, primum segnius feretur, nec aliter redibit ad centrum quam
            lapis vi in altus proiectus redit in terram.</p>
        </sp>
        <sp>
          <speaker>Cu.</speaker>
          <p>Sed recurrens nativo motu, rursus concitato impetu praetervehetur centrum: itaque fiet,
            ut nunquam quiescat lapis.</p>
        </sp>
        <sp>
          <speaker>Al.</speaker>
          <p>Conquiescet tandem, praetercurrens, ac recurrens, donec perventum fuerit ad
            aequilibrium.</p>
        </sp>
        <sp>
          <speaker>Cu.</speaker>
          <p>At si nihil est in rerum natura vacuum, oportet foramen illud a&#235;re plenum
            esse.</p>
        </sp>
        <sp>
          <speaker>Al.</speaker>
          <p>Esto.</p>
        </sp>
        <sp>
          <speaker>Cu.</speaker>
          <p>Pendebit igitur in a&#235;re corpus natura grave.</p>
        </sp>
        <sp>
          <speaker>Al.</speaker>
          <p>Quid ni? Quemadmodum chalybs in a&#235;re pendet, undique librantibus magnetibus.
            Quid autem prodigii, si unicum saxum pendeat in meditullio a&#235;ris, cum tota
            terra tot rupibus onusta ad istum pendeat modum?</p>
        </sp>
        <sp>
          <speaker>Cu.</speaker>
          <p>Sed ubi est terrae centrum?</p>
        </sp>
        <sp>
          <speaker>Al.</speaker>
          <p>Ubi est circuli centrum?</p>
        </sp>
        <sp>
          <speaker>Cu.</speaker>
          <p>Id quidem est punctum indivisibile. Si tantillum est terrae centrum, quisquis
            perforaverit mediam terram, auferet centrum, nec habebunt gravia quo ferantur.</p>
        </sp>
        <sp>
          <speaker>Al.</speaker>
          <p>Nae tu satis otiose nugaris.</p>
        </sp>
        <sp>
          <speaker>Cu.</speaker>
          <p>Nae quaeso succenseas: discendi studio loquor quidquid loquor. Si quis terrae sphaeram
            perterebret, non per ipsum centrum, sed a latere, puta ut absit a centro centum stadiis,
            quo tunc feretur coniectum lapis?</p>
        </sp>
        <sp>
          <speaker>Al.</speaker>
          <p>Non feretur recta per foramen; imo potius recta, sed ad centrum: itaque, priusquam
            perveniet ad medium, iam conquiescet in terra quae ad laevam est, si centrum est ad
            laevam.</p>
        </sp>
        <sp>
          <speaker>Cu.</speaker>
          <p>Sed quid est hoc, quod reddit corpus grave aut leve?</p>
        </sp>
        <sp>
          <speaker>Al.</speaker>
          <p>Ad istud respondeat tibi deus, cur ignem fecerit omnium levissimum, a&#235;rem
            proxima levitate, terram gravissimam, proxima gravitate aquam.</p>
        </sp>
        <sp>
          <speaker>Cu.</speaker>
          <p>Cur igitur nubes aquae pendent in sublimi a&#235;re?</p>
        </sp>
        <sp>
          <speaker>Al.</speaker>
          <p>Quoniam a sole atrahente concipiunt naturam igneam, quemadmodum fumus e lignis
            humentibus violento calore excussus.</p>
        </sp>
        <sp>
          <speaker>Cu.</speaker>
          <p>Cur igitur tanto pondere decidunt, ut interdum montes in planitiem redigant?</p>
        </sp>
        <sp>
          <speaker>Al.</speaker>
          <p>Concretio densitasque addit pondus, alioqui possunt sic videri sustineri ab
            a&#235;re subiecto, quemadmodum tenui ferri lamina sustinetur summa aqua.</p>
        </sp>
        <sp>
          <speaker>Cu.</speaker>
          <p>Sic igitur putas, quod plurimum habet igneae naturae esse levissimum; quod terrenae
            gravissimum.</p>
        </sp>
        <sp>
          <speaker>Al.</speaker>
          <p>Haud procul abes a scopo.</p>
        </sp>
        <sp>
          <speaker>Cu.</speaker>
          <p>Atqui nec quivis a&#235;r pariter levis est, nec quaevis terra pariter gravis: idem
            de aqua fortasse sentiendum.</p>
        </sp>
        <sp>
          <speaker>Al.</speaker>
          <p>Nec mirum, cum ista quae nominasti, non sint elementa pura, sed ex variis elementa
            temperata. Itaque probabile est, eam terram esse levissimam, quae plurimum habet ignis
            aut a&#235;ris admixtum; eam aquam esse gravissimam, quae graviorem terram habet
            admixtam; qualem arbitror esse marinam, et eam unde conficitur sal. Itidem a&#235;r,
            aquae terraeve proximus, gravior est, aut certe minus levis est, eo qui procul abest a
            terra.</p>
        </sp>
        <sp>
          <speaker>Cu.</speaker>
          <p>Utrum habet plus terrenae naturae, lapis, an plumbum?</p>
        </sp>
        <sp>
          <speaker>Al.</speaker>
          <p>Lapis.</p>
        </sp>
        <sp>
          <speaker>Cu.</speaker>
          <p>Et tamen plumbum lapide gravius est, pro ratione portionis.</p>
        </sp>
        <sp>
          <speaker>Al.</speaker>
          <p>In caussa est densitas: lapis enim rarior est, eoque plus habet a&#235;ris quam
            plumbum. Hinc est quod videmus, quoddam terrae genus desicatum, si coniiciatur in aquam,
            non subsidere, sed natare, eadem de causa videmus totos agros natantes: sustinetur enim
            cavis radicibus arundinum aliarumque palustrium herbarum inter se connexis.</p>
        </sp>
        <sp>
          <speaker>Cu.</speaker>
          <p>Hinc fortassis et pumicum levitas.</p>
        </sp>
        <sp>
          <speaker>Al.</speaker>
          <p>Quia pleni cavernis sunt, praeterea multo igni decocti: submittuntur enim e locis
            ardentibus.</p>
        </sp>
        <sp>
          <speaker>Cu.</speaker>
          <p>Unde tanta suberis levitas?</p>
        </sp>
        <sp>
          <speaker>Al.</speaker>
          <p>Iam dictum est: raritas enim in causa est.</p>
        </sp>
        <sp>
          <speaker>Cu.</speaker>
          <p>Utrum est gravior, plumbum, an aurum?</p>
        </sp>
        <sp>
          <speaker>Al.</speaker>
          <p>Aurum, opinor.</p>
        </sp>
        <sp>
          <speaker>Cu.</speaker>
          <p>Aurum tamen videtur habere plus igneae naturae.</p>
        </sp>
        <sp>
          <speaker>Al.</speaker>
          <p>Quia noctu velut ignis lucet, ut ait Pindarus.</p>
        </sp>
        <sp>
          <speaker>Cu.</speaker>
          <p>Scilicet.</p>
        </sp>
        <sp>
          <speaker>Al.</speaker>
          <p>Sed densitas in auro maior.</p>
        </sp>
        <sp>
          <speaker>Cu.</speaker>
          <p>Unde id deprehenditur?</p>
        </sp>
        <sp>
          <speaker>Al.</speaker>
          <p>Respondebunt aurifices: nec argentum, nec plumbum, nec aes Cyprium, nec ullum simile
            genus latius diducitur malleo, quam aurum. Eadem ratione Philosophi deprehenderunt,
            nihil esse liquidius melle et oleo: quod si quis haec inunctione dilatet, et latissime
            diffunditur humor, et siccescit serius.</p>
        </sp>
        <sp>
          <speaker>Cu.</speaker>
          <p>Sed utrum gravius est, oleum, an aqua?</p>
        </sp>
        <sp>
          <speaker>Al.</speaker>
          <p>Si de oleo lini loqueris, arbitror oleum esse gravius.</p>
        </sp>
        <sp>
          <speaker>Cu.</speaker>
          <p>Cur igitur aquae supernatat oleum?</p>
        </sp>
        <sp>
          <speaker>Al.</speaker>
          <p>Levitas non est in causa, sed ignea olei natura, tum peculiaris omnium pinguium vis ab
            aqua abhorrens, quae est in herba, quae dicitur <foreign
              xml:lang="grc">ἄβαπτος</foreign>.</p>
        </sp>
        <sp>
          <speaker>Cu.</speaker>
          <p>Cur igitur non natat ferrum igni candens?</p>
        </sp>
        <sp>
          <speaker>Al.</speaker>
          <p>Quia non est calor nativus, et ideo citius penetrant aquam, quod caloris magnitudo
            dispellat obstantem liquorem. Sic cuneus ferreus citius petit ima, quam lamina.</p>
        </sp>
        <sp>
          <speaker>Cu.</speaker>
          <p>Utrum intolerabilius est, ferrum candens, an frigidum?</p>
        </sp>
        <sp>
          <speaker>Al.</speaker>
          <p>Candens.</p>
        </sp>
        <sp>
          <speaker>Cu.</speaker>
          <p>Gravius igitur.</p>
        </sp>
        <sp>
          <speaker>Al.</speaker>
          <p>Est, si commodius est gestare manu paleam incensam, quam silicem frigidum.</p>
        </sp>
        <sp>
          <speaker>Cu.</speaker>
          <p>Quid est in causa, quod lignum ligno levius aut gravius est?</p>
        </sp>
        <sp>
          <speaker>Al.</speaker>
          <p>Densitas ac raritas.</p>
        </sp>
        <sp>
          <speaker>Cu.</speaker>
          <p>At ipse novi quendam e familia regis Britanniae, qui in convivio ostendit nobis lignum
            eius, ut aiebat, arboris, quae fert alo&#235;n: adeo solidus erat, ut lapis videri
            posset: adeo manibus libranti leve, ut arundo videri posset, et si quid sicca arundine
            levius: impositum vino (putabat enim ira depelli venena) mox properabat ad fundum, ut
            vix plumbum celerius.</p>
        </sp>
        <sp>
          <speaker>Al.</speaker>
          <p>Nec densitas, nec raritas semper in causa est, sed peculiaris et occulta in rebus
            cognatio, quae facit ut quaedam sese amplectantur, aut refugiant, veluti magnes attrahit
            chalybem, vitis refugit brassicam, et flamma etiam e longinquo ad naphtam transvolat,
            aliquanto inferiore loco positam, cum naphta sit natura gravis, flamma levis.</p>
        </sp>
        <sp>
          <speaker>Cu.</speaker>
          <p>Omne genus aeris innatat argento vivo, solum aurum subsidit et circomvolvitur, cum
            argentum vivum sit materia liquidissima.</p>
        </sp>
        <sp>
          <speaker>Al.</speaker>
          <p>Non habeo quod respondeam, nisi peculiarem naturae cognationem: ad hoc enim natum est
            argentum vivum, ut purget aurum.</p>
        </sp>
        <sp>
          <speaker>Cu.</speaker>
          <p>Cum Arethusa fluvius subter mare Sicanum transit, ac non potius innatat; cum antea
            dixeris, marinam aquam fluviatili esse graviorem.</p>
        </sp>
        <sp>
          <speaker>Al.</speaker>
          <p>Naturale dissidium est in causa, sed arcanum.</p>
        </sp>
        <sp>
          <speaker>Cu.</speaker>
          <p>Cur natant cygni, cum homines eandem aquam ingressi pessum eant?</p>
        </sp>
        <sp>
          <speaker>Al.</speaker>
          <p>In causa est non tantum pennarum concavitas levitasque, verum etiam siccitas, quam aqua
            refugit; hinc est quod in panno linove vehementer sicco si ponas aquam aut vinum, in
            globum se contrahit; sin in humidum, mox spargitur. Itidem si infundas liquorem in
            cyathum siccum, aut marginibus pingui oblitis, et infundas aliquanto plus, quam cyathus
            capit, liquor circa medium citius colligit sese in rotundum, quam transeat margines.</p>
        </sp>
        <sp>
          <speaker>Cu.</speaker>
          <p>Cur in fluminibus naves minus sustinent oneris, quam in mari?</p>
        </sp>
        <sp>
          <speaker>Al.</speaker>
          <p>Quia subtilior est fluviatilis aqua. Eadem de caussa volucres facilius sese librant in
            a&#235;re crassiore, quam vehementer subtili.</p>
        </sp>
        <sp>
          <speaker>Cu.</speaker>
          <p>Cur non subsidunt Florae?</p>
        </sp>
        <sp>
          <speaker>Al.</speaker>
          <p>Quoniam cutis sole desiccata et levior facta est, et humorem respuens.</p>
        </sp>
        <sp>
          <speaker>Cu.</speaker>
          <p>Cur ferrum diductum in amplam laminam natat, cum idem contractum sidat?</p>
        </sp>
        <sp>
          <speaker>Al.</speaker>
          <p>Partim siccitas est in causa, partim a&#235;r inter aquam et laminam mixtus.</p>
        </sp>
        <sp>
          <speaker>Cu.</speaker>
          <p>Utra res gravior, aqua an vinum?</p>
        </sp>
        <sp>
          <speaker>Al.</speaker>
          <p>Arbitror vinum non cedere aquae.</p>
        </sp>
        <sp>
          <speaker>Cu.</speaker>
          <p>Quam ob rem ergo qui ab oenopolis emunt vinum, aquam pro vino reperiunt in imo
          dolio?</p>
        </sp>
        <sp>
          <speaker>Al.</speaker>
          <p>Quia vinum habet pingue quiddam, quod aquae refugit liquorem, non aliter quam oleum.
            Argumentum in promptu est: quo vinum est generosius, hoc et difficilius admiscetur
            aquae, et incensum ardet vehementius.</p>
        </sp>
        <sp>
          <speaker>Cu.</speaker>
          <p>Cur in Asphaltite lacu nullum corpus animalis vivum mergitur?</p>
        </sp>
        <sp>
          <speaker>Al.</speaker>
          <p>Non est meum ad omnia naturae miracula respondere. Habet illa quaedam arcana, quae nos
            mirari voluit, scire noluit.</p>
        </sp>
        <sp>
          <speaker>Cu.</speaker>
          <p>Cur homo macilentus obeso gravior est, si cetera sint paria?</p>
        </sp>
        <sp>
          <speaker>Al.</speaker>
          <p>Quoniam ossa densiora sunt carne, et ideo graviora.</p>
        </sp>
        <sp>
          <speaker>Cu.</speaker>
          <p>Cur idem homo ieiunus gravior est se ipso pranso, cum corpori onus accesserit?</p>
        </sp>
        <sp>
          <speaker>Al.</speaker>
          <p>Cibo potuque spiritus augentur, et ii addunt corpori levitatem. Unde et hilaris levior
            est moerente, et mortuus vivo longe gravior.</p>
        </sp>
        <sp>
          <speaker>Cu.</speaker>
          <p>Sed qui fit, ut idem homo, cum vult, faciat se graviorem, aut leviorem?</p>
        </sp>
        <sp>
          <speaker>Al.</speaker>
          <p>Contento spiritu reddit se leviorem, emisso graviorem. Sic natat vesica inflata, et
            clausa, pertusa sidit. Sed quando Curio desinet nobis occinere, cur?</p>
        </sp>
        <sp>
          <speaker>Cu.</speaker>
          <p>Desinam, si mihi paucam etiam dixeris; coelum utrum grave sit, an leve.</p>
        </sp>
        <sp>
          <speaker>Al.</speaker>
          <p>An leve sit, nescio; certe grave non potest esse, cum sit naturae igneae.</p>
        </sp>
        <sp>
          <speaker>Cu.</speaker>
          <p>Quid igitur sibi vult vetus proverbium: Quid si coelum ruat?</p>
        </sp>
        <sp>
          <speaker>Al.</speaker>
          <p>Quia rudis antiquitas Homerum secuta credidit coelum esse ferreum. Sed Homerus a
            coloris similitudine ferreum dixit, non a pondere: quemadmodum nos cineraceum dicimus
            quod cineris colorem prae se fert.</p>
        </sp>
        <sp>
          <speaker>Cu.</speaker>
          <p>Est igitur coelum coloratum?</p>
        </sp>
        <sp>
          <speaker>Al.</speaker>
          <p>Non vere, sed talis nobis videtur propter a&#235;rem, et liquorem medium:
            quemadmodum sol nobis nunc rubet, nunc fulvet, nunc candicat, cum is nihil talium
            mutationum recipiat. Itidem et iridis pictura non in coelo est, sed in a&#235;re
            humido.</p>
        </sp>
        <sp>
          <speaker>Cu.</speaker>
          <p>Verum, ut finiam, fateris coelo nihil esse sublimius, quacunque tegit orbem terrae?</p>
        </sp>
        <sp>
          <speaker>Al.</speaker>
          <p>Fateor.</p>
        </sp>
        <sp>
          <speaker>Cu.</speaker>
          <p>Et centro terrae nihil esse profundius?</p>
        </sp>
        <sp>
          <speaker>Al.</speaker>
          <p>Scilicet.</p>
        </sp>
        <sp>
          <speaker>Cu.</speaker>
          <p>Inter omnes rerum species quid est gravissimum?</p>
        </sp>
        <sp>
          <speaker>Al.</speaker>
          <p>Aurum, opinor.</p>
        </sp>
        <sp>
          <speaker>Cu.</speaker>
          <p>Heic abs te vehementer dissentio.</p>
        </sp>
        <sp>
          <speaker>Al.</speaker>
          <p>An scis aliquid auro gravius?</p>
        </sp>
        <sp>
          <speaker>Cu.</speaker>
          <p>Scio, et quidem multis partibus.</p>
        </sp>
        <sp>
          <speaker>Al.</speaker>
          <p>Proinde me vicissim doce, quando scis quod me nescire confiteor.</p>
        </sp>
        <sp>
          <speaker>Cu.</speaker>
          <p>Quod igneos illos spiritus e summo coeli vertice depressit in ima tartari (nam ea
            collocant in centro terrae) nonne oportuit omnium esse gravissimum?</p>
        </sp>
        <sp>
          <speaker>Al.</speaker>
          <p>Fateor: sed quidnam illud fuit?</p>
        </sp>
        <sp>
          <speaker>Cu.</speaker>
          <p>Peccatum, quod et hominum animas, quas Maro vocat auri simplicis ignes, eodem
          demergit.</p>
        </sp>
        <sp>
          <speaker>Al.</speaker>
          <p>Si libet ad istud philosophiae genus demigrare, fateor et aurum, et plumbum esse
            plumeae levitatis, si cum peccato conferatur.</p>
        </sp>
        <sp>
          <speaker>Cu.</speaker>
          <p>Qui fiet igitur, ut qui hac sarcina sunt onusti, subvolent in coelum?</p>
        </sp>
        <sp>
          <speaker>Al.</speaker>
          <p>Profecto non video.</p>
        </sp>
        <sp>
          <speaker>Cu.</speaker>
          <p>At qui sese parant ad cursum, saltumve, non solum quidquid est oneris abiiciunt, verum
            etiam contento spiritu sese reddunt levisculos; et ad hunc cursum saltumque, quo ferimur
            in coelum, non studemus illum abiicere, quod omni saxo, omni plumbo gravius est.</p>
        </sp>
        <sp>
          <speaker>Al.</speaker>
          <p>Faceremus, si vel micae sanae mentis haberemus.</p>
        </sp>
      </div>
      <div
        n="63"
        type="colloquium">
        <head>Epicureus</head>
        <p>Personae</p>
        <castList>
          <castItem>Hedonius</castItem>
          <castItem/>
        </castList>
        <sp>
          <speaker>He.</speaker>
          <p>Quid venatur meus Spudaeus, quod sic totus incumbit libro, nescio quid secum
          murmurans?</p>
        </sp>
        <sp>
          <speaker>Sp.</speaker>
          <p>Plane venor, Hedoni, sed nihil aliud quam venor.</p>
        </sp>
        <sp>
          <speaker>He.</speaker>
          <p>Quid voluminis est, quod habes in sinu?</p>
        </sp>
        <sp>
          <speaker>Sp.</speaker>
          <p>Dialogi Ciceronis de Finibus bonorum.</p>
        </sp>
        <sp>
          <speaker>He.</speaker>
          <p>At quanto satius esset quaerere bonorum initia quam fines?</p>
        </sp>
        <sp>
          <speaker>Sp.</speaker>
          <p>Sed Marcus Tullius finem boni appellat bonum omnibus numeris absolutum, quod qui sit
            assequutus, praeterea nihil desideret.</p>
        </sp>
        <sp>
          <speaker>He.</speaker>
          <p>Opus cum primis eruditum et eloquens: sed num tibi videris aliquod operae pretium
            fecisse, quod ad veri cognitionem attinet?</p>
        </sp>
        <sp>
          <speaker>Sp.</speaker>
          <p>Hoc mihi videor fecisse lucri, quod nunc magis etiam ambigam de finibus, quam
          antea.</p>
        </sp>
        <sp>
          <speaker>He.</speaker>
          <p>Agricolarum est ambigere de finibus.</p>
        </sp>
        <sp>
          <speaker>Sp.</speaker>
          <p>Nec satis queo mirari, de re tanta inter tantos viros tantam fuisse sententiarum
            pugnam.</p>
        </sp>
        <sp>
          <speaker>He.</speaker>
          <p>Nimirum, quia foecundus est error, quum simplex sit veritas. Quoniam totius negocii
            caput ac fontem ignorant, divinant ac delirant omnes. Sed quae sententia tibi videtur
            esse scopo vicinior?</p>
        </sp>
        <sp>
          <speaker>Sp.</speaker>
          <p>Quum audio impugnantem M. Tullium, displicent singulae: rursus quum audio defendentem,
            fio prorsus <foreign
              xml:lang="grc">ἐφεκτικός</foreign>. Mihi tamen Stoici videntur minus aberrare a vero,
            quibus proximum locum tribuo Peripateticis.</p>
        </sp>
        <sp>
          <speaker>He.</speaker>
          <p>At mihi nulla secta magis arridet quam Epicureorum.</p>
        </sp>
        <sp>
          <speaker>Sp.</speaker>
          <p>Atqui inter omnes nulla damnatior omnium suffragiis.</p>
        </sp>
        <sp>
          <speaker>He.</speaker>
          <p>Missam faciamus hominum invidiam: fuerit Epicurus, qualem quisque velit: rem per se
            consideremus. Ille felicitatem hominis collocat in voluptate, eamque vitam iudicat
            beatissimam, quae plurimum habeat voluptatis, tristitiae quam minimum.</p>
        </sp>
        <sp>
          <speaker>Sp.</speaker>
          <p>Sic est.</p>
        </sp>
        <sp>
          <speaker>He.</speaker>
          <p>Quid dici potuit hac sententia sanctius?</p>
        </sp>
        <sp>
          <speaker>Sp.</speaker>
          <p>Imo clamitant omnes hanc esse vocem pecudis, non hominis.</p>
        </sp>
        <sp>
          <speaker>He.</speaker>
          <p>Scio: sed isti errant in rerum vocabulis. Quod si de veris loquamur, nulli magis sunt
            Epicurei quam Christiani pie viventes.</p>
        </sp>
        <sp>
          <speaker>Sp.</speaker>
          <p>Cynicis propiores: nam isti se macerant ieiuniis, deplorant sua commissa, et aut sunt
            tenues, aut benignitas in egenos conciliat illis inopiam: opprimuntur a potentioribus,
            deridentur a plerisque. Si voluptas adfert felicitatem, hoc vitae genus a voluptatibus
            quam longissime videtur abesse.</p>
        </sp>
        <sp>
          <speaker>He.</speaker>
          <p>Admittisne auctoritatem Plautinam?</p>
        </sp>
        <sp>
          <speaker>Sp.</speaker>
          <p>Si quid recte dicat.</p>
        </sp>
        <sp>
          <speaker>He.</speaker>
          <p>Accipe igitur nequissimi servi dictum omnibus Stoicorum paradoxis sapientius.</p>
        </sp>
        <sp>
          <speaker>Sp.</speaker>
          <p>Exspecto.</p>
        </sp>
        <sp>
          <speaker>He.</speaker>
          <p>
            <emph>Nihil est miserius quam animus sibi male conscius.</emph>
          </p>
        </sp>
        <sp>
          <speaker>Sp.</speaker>
          <p>Non reiicio dictum: sed quid hinc colligis?</p>
        </sp>
        <sp>
          <speaker>He.</speaker>
          <p>Si nihil miserius animo sibi male conscio, consequitur nihil esse felicius animo sibi
            bene conscio.</p>
        </sp>
        <sp>
          <speaker>Sp.</speaker>
          <p>Recte quidem colligis: sed in qua tandem regione invenies istum animum nullius mali
            sibi conscium?</p>
        </sp>
        <sp>
          <speaker>He.</speaker>
          <p>Malum appello, quod dirimit amicitiam inter Deum et hominem.</p>
        </sp>
        <sp>
          <speaker>Sp.</speaker>
          <p>Et ab hoc mali genere puto perpaucos esse puros.</p>
        </sp>
        <sp>
          <speaker>He.</speaker>
          <p>Ego vero et purgatos habeo pro puris. Qui lixivio lacrymarum, ac poenitentiae nitro,
            aut caritatis igni maculas absterserunt, eis non solum nihil nocent peccata, verum etiam
            frequenter in maioris boni materiam cedunt.</p>
        </sp>
        <sp>
          <speaker>Sp.</speaker>
          <p>Equidem nitrum et lixivium novi; igni purgari maculas nunquam audivi.</p>
        </sp>
        <sp>
          <speaker>He.</speaker>
          <p>Atqui si adeas argentarias officinas, videbis aurum igni purgari. Quanquam et lini
            genus est, quod coniectum in ignem non exuritur, sed nitidius splendescit, quam ulla
            possit aqua; eoque vivum appellant.</p>
        </sp>
        <sp>
          <speaker>Sp.</speaker>
          <p>Nae tu nobis adfers paradoxum omnibus Stoicorum paradoxis <foreign
              xml:lang="grc">παραδοξότερον</foreign>. Vivunt illi vitam voluptuariam, quos Christus
            appellavit ob id beatos, quod lugeant?</p>
        </sp>
        <sp>
          <speaker>He.</speaker>
          <p>Mundo videntur lugere, sed re vera deliciantur, ac, quod dici solet, toti melle
            peruncti suaviter vivunt, adeo ut cum his collati Sardanapalus, Philoxenus, Apitius, aut
            si quis alius est voluptatum studio nobilitatus, tristem ac miseram peregerint
          vitam.</p>
        </sp>
        <sp>
          <speaker>Sp.</speaker>
          <p>Nova narras: sed vix credenda.</p>
        </sp>
        <sp>
          <speaker>He.</speaker>
          <p>Experire; et omnia terque quaterque dices vera fuisse mea. Efficiam tamen, ut arbitror,
            ne videatur usque adeo veri dissimile.</p>
        </sp>
        <sp>
          <speaker>Sp.</speaker>
          <p>Accingere.</p>
        </sp>
        <sp>
          <speaker>He.</speaker>
          <p>Faciam, si mihi prius quaedam concesseris.</p>
        </sp>
        <sp>
          <speaker>Sp.</speaker>
          <p>Modo tu aequa postules.</p>
        </sp>
        <sp>
          <speaker>He.</speaker>
          <p>Lucrum annumerabo, si sortem dederis.</p>
        </sp>
        <sp>
          <speaker>Sp.</speaker>
          <p>Age.</p>
        </sp>
        <sp>
          <speaker>He.</speaker>
          <p>Primum illud, opinor, dabis, nonnihil interesse inter animam et corpus.</p>
        </sp>
        <sp>
          <speaker>Sp.</speaker>
          <p>Quantum inter coelum et terram, inter immortale et mortale.</p>
        </sp>
        <sp>
          <speaker>He.</speaker>
          <p>Deinde falsa bona non esse ponenda in bonis.</p>
        </sp>
        <sp>
          <speaker>Sp.</speaker>
          <p>Nihilo magis quam umbrae habendae sunt pro corporibus, aut praestigiae magorum
            somniorumve ludibria ducenda sunt pro veris.</p>
        </sp>
        <sp>
          <speaker>He.</speaker>
          <p>Hactenus commode respondes. Dabis, opinor, et illud, veram voluptatem non cadere nisi
            in animum sanum.</p>
        </sp>
        <sp>
          <speaker>Sp.</speaker>
          <p>Quidni? Nullus enim sole delectatur, si lippiant oculi; aut vino, si febris palatum
            infecerit.</p>
        </sp>
        <sp>
          <speaker>He.</speaker>
          <p>Nec ipse, ni fallor, Epicurus amplecteretur voluptatem, quae longe maiorem cruciatum
            multoque diuturniorem secum adduceret.</p>
        </sp>
        <sp>
          <speaker>Sp.</speaker>
          <p>Non arbitror, si quis modo sapiat.</p>
        </sp>
        <sp>
          <speaker>He.</speaker>
          <p>Nec illud negabis, Deum esse summum bonum, quo nihil pulchrius, nihil amabilius, nihil
            dulcius.</p>
        </sp>
        <sp>
          <speaker>Sp.</speaker>
          <p>Istud nullus iverit inficias, nisi Cyclopibus immanior; quid tum postea?</p>
        </sp>
        <sp>
          <speaker>He.</speaker>
          <p>Iam mihi donasti, nullos suavius vivere, quam qui pie vivunt; nullos miserius et
            afflictius, quam qui vivunt impie.</p>
        </sp>
        <sp>
          <speaker>Sp.</speaker>
          <p>Plus igitur largitus sum quam putabam.</p>
        </sp>
        <sp>
          <speaker>He.</speaker>
          <p>Sed quod recte datum est, ut ait Plato, non oportet reposcere.</p>
        </sp>
        <sp>
          <speaker>Sp.</speaker>
          <p>Age.</p>
        </sp>
        <sp>
          <speaker>He.</speaker>
          <p>Catella, quae habetur in deliciis, pascitur lautissime, cubat molliter, ludit ac
            lascivit iugiter, an non vivit suaviter?</p>
        </sp>
        <sp>
          <speaker>Sp.</speaker>
          <p>Vivit.</p>
        </sp>
        <sp>
          <speaker>He.</speaker>
          <p>Optares tibi talem vitam?</p>
        </sp>
        <sp>
          <speaker>Sp.</speaker>
          <p>Bona verba, nisi pro homine velim esse canis.</p>
        </sp>
        <sp>
          <speaker>He.</speaker>
          <p>Fateris igitur praecipuas voluptates ab animo proficisci velut a fonte?</p>
        </sp>
        <sp>
          <speaker>Sp.</speaker>
          <p>Apparet.</p>
        </sp>
        <sp>
          <speaker>He.</speaker>
          <p>Tanta enim animi vis est, ut saepe doloris externi sensum adimat: nonnunquam quod per
            se est amarum, reddat iucundum.</p>
        </sp>
        <sp>
          <speaker>Sp.</speaker>
          <p>Istuc quotidie videmus in amantibus, quibus dulce est pervigilium, et hibernis noctibus
            excubare ad amicae fores.</p>
        </sp>
        <sp>
          <speaker>He.</speaker>
          <p>Iam illud reputa, si tantam vim habet amor humanus, qui nobis cum tauris et canibus est
            communis, quanto plus valeat amor ille coelestis, a Christi spiritu profectus: cuius
            tanta vis est, ut mortem quoque, qua nihil terribilius, reddat amabilem.</p>
        </sp>
        <sp>
          <speaker>Sp.</speaker>
          <p>Quid alii sentiant intus, nescio; certe carent multis voluptatibus, qui adhaerent verae
            pietati.</p>
        </sp>
        <sp>
          <speaker>He.</speaker>
          <p>Quibus?</p>
        </sp>
        <sp>
          <speaker>Sp.</speaker>
          <p>Non ditescunt, non assequuntur honores: non convivantur, non saltant, non canunt, non
            olent unguenta, non rident, non ludunt.</p>
        </sp>
        <sp>
          <speaker>He.</speaker>
          <p>De divitiis et honoribus nulla erat hic facienda mentio, quae non adferunt vitam
            iucundam, sed solicitam potius et anxiam; de ceteris agamus, quae cum primis venantur,
            quibus studio est suaviter vivere. Nonne quotidie vides ebrios, fatuos et insanos,
            ridentes ac saltantes?</p>
        </sp>
        <sp>
          <speaker>Sp.</speaker>
          <p>Video.</p>
        </sp>
        <sp>
          <speaker>He.</speaker>
          <p>Num putas illos suaviter vivere?</p>
        </sp>
        <sp>
          <speaker>Sp.</speaker>
          <p>Hostibus contingat illa suavitas.</p>
        </sp>
        <sp>
          <speaker>He.</speaker>
          <p>Quam ob rem?</p>
        </sp>
        <sp>
          <speaker>Sp.</speaker>
          <p>Quia non adest sana mens.</p>
        </sp>
        <sp>
          <speaker>He.</speaker>
          <p>Tu igitur malles ieiunus incumbere libro, quam ad eum modum delectari?</p>
        </sp>
        <sp>
          <speaker>Sp.</speaker>
          <p>Plane mallem vel agrum fodere.</p>
        </sp>
        <sp>
          <speaker>He.</speaker>
          <p>Nam inter dementem ac temulentum nihil interest, nisi quod huic insaniae medetur
            somnus, illi vix medicorum cura succurrit. Natura fatuus nihil differt ab animante
            bruto, praeter formam corporis; sed levius miseri sunt, quos natura genuit brutos, quam
            qui beluinis cupiditatibus obbrutuerunt.</p>
        </sp>
        <sp>
          <speaker>Sp.</speaker>
          <p>Fateor.</p>
        </sp>
        <sp>
          <speaker>He.</speaker>
          <p>Iam num tibi sobrii videntur aut sani, qui propter praestigias umbrasque voluptatum et
            veras animi voluptates negligunt, et veros sibi cruciatus accersunt?</p>
        </sp>
        <sp>
          <speaker>Sp.</speaker>
          <p>Non videntur.</p>
        </sp>
        <sp>
          <speaker>He.</speaker>
          <p>Non sunt illi quidem temulenti vino, sed amore, sed ira, sed avaritia, sed ambitione,
            aliisque pravis cupiditatibus; quae longe perniciosior est ebrietas, quam quae vino
            contrahitur. Syrus ille in comoedia posteaquam edormiverat villum quod biberat, sobria
            loquitur: at animus vitiosa cupiditate ebrius, quam gravate redit ad sese! quot annis
            urget mentem amor, ira, odium, libido, luxus et ambitio! quam multos videmus ab
            adolescentia ad decrepitam usque aetatem ab ambitionis, avaritiae, libidinis, luxusque
            temulentia nunquam expergisci ac resipiscere!</p>
        </sp>
        <sp>
          <speaker>Sp.</speaker>
          <p>Istiusmodi novi nimium multos.</p>
        </sp>
        <sp>
          <speaker>He.</speaker>
          <p>Largitus es, falsa bona non esse in bonis ducenda.</p>
        </sp>
        <sp>
          <speaker>Sp.</speaker>
          <p>Nec reposco.</p>
        </sp>
        <sp>
          <speaker>He.</speaker>
          <p>Nec est vera voluptas, nisi quae ex veris nascitur.</p>
        </sp>
        <sp>
          <speaker>Sp.</speaker>
          <p>Fateor.</p>
        </sp>
        <sp>
          <speaker>He.</speaker>
          <p>Non sunt igitur vera bona, quae vulgus hominum per fas nefasque venatur.</p>
        </sp>
        <sp>
          <speaker>Sp.</speaker>
          <p>Non arbitror.</p>
        </sp>
        <sp>
          <speaker>He.</speaker>
          <p>Si vera essent bona, non contingerent nisi bonis, et beatos redderent, quibus
            obveniunt. Quid autem voluptas? num vera videtur, quae non ex veris bonis, sed ex falsis
            bonorum umbris nascitur?</p>
        </sp>
        <sp>
          <speaker>Sp.</speaker>
          <p>Nequaquam.</p>
        </sp>
        <sp>
          <speaker>He.</speaker>
          <p>At voluptas efficit ut suaviter vivamus.</p>
        </sp>
        <sp>
          <speaker>Sp.</speaker>
          <p>Maxime.</p>
        </sp>
        <sp>
          <speaker>He.</speaker>
          <p>Nullus igitur vere vivit suaviter, nisi qui pie vivit, hoc est, qui veris fruitur
            bonis: sola autem pietas reddit hominem beatum, quae Deum summi boni fontem homini sola
            conciliat.</p>
        </sp>
        <sp>
          <speaker>Sp.</speaker>
          <p>Propemodum assentior.</p>
        </sp>
        <sp>
          <speaker>He.</speaker>
          <p>Nunc mihi vide, quot parasangis absint a voluptate, qui vulgo videntur praeter
            voluptates nihil sequi. Primum animus illorum impurus est et cupiditatum fermento
            vitiatus, ut, etiamsi quid incidat dulce, protinus amarescat, quemadmodum fonte vitiato
            non potest non esse liquor insipidus. Deinde non est vera voluptas, nisi quae sano
            percipitur animo. Nam irato nihil vindicta iucundius: sed ea voluptas vertitur in
            dolorem, simul atque morbus animum reliquerit.</p>
        </sp>
        <sp>
          <speaker>Sp.</speaker>
          <p>Non refragor.</p>
        </sp>
        <sp>
          <speaker>He.</speaker>
          <p>Postremo voluptates illae sumuntur ex falsis bonis: unde consequitur et illas adesse
            praestigias. Quid porro diceres, si videres hominem magicis artibus delusum, vesci,
            bibere, saltare, ridere, plaudere, quum nihil earum rerum vere adesset, quas se videre
            credit?</p>
        </sp>
        <sp>
          <speaker>Sp.</speaker>
          <p>Equidem et insanum dicerem et miserum.</p>
        </sp>
        <sp>
          <speaker>He.</speaker>
          <p>Simili spectaculo ipse nonnunquam interfui. Sacerdos erat, qui callebat artem
            praestigiatoriam.</p>
        </sp>
        <sp>
          <speaker>Sp.</speaker>
          <p>Eam non didicerat e literis sacris.</p>
        </sp>
        <sp>
          <speaker>He.</speaker>
          <p>Imo e sacerrimis, hoc est, execratissimis. Hunc aliquot aulicae foeminae frequenter
            appellabant, ut acciperentur ab eo convivio, sordes et parsimoniam opprobrantes: annuit;
            invitavit. Venerunt ieiunae, quo lubentius epularentur. Accubuerunt: nihil aberat, ut
            videbatur, lautitiarum: explerunt sese affatim. Peracto convivio, egerunt convivatori
            gratias, ac discesserunt suam quaeque domum. At mox coepit oblatrare stomachus:
            demirantur quid esset hoc monstri, statim a prandio tam splendido esurire ac sitire. Res
            tandem erupit, et in risum abiit.</p>
        </sp>
        <sp>
          <speaker>Sp.</speaker>
          <p>Et merito: praestiterat domi lenticula placare stomachum, quam inanibus spectris
            deliciari.</p>
        </sp>
        <sp>
          <speaker>He.</speaker>
          <p>At mihi videtur multo magis esse ridiculum, vulgus hominum pro veris bonis inanes
            bonorum umbras amplecti; et his praestigiis delectari, quae non exeunt in risum, sed in
            luctus sempiternos.</p>
        </sp>
        <sp>
          <speaker>Sp.</speaker>
          <p>Quo propius intueor, hoc mihi videre minus absurda loqui.</p>
        </sp>
        <sp>
          <speaker>He.</speaker>
          <p>Age, largiamur, ut interim in nomen voluptatis veniant, quae re vera non sunt:
            appellaresne mulsum dulce, cui longe plus esset admixtum aloes quam mellis?</p>
        </sp>
        <sp>
          <speaker>Sp.</speaker>
          <p>Non dicerem, si vel triens aloes esset admixtus.</p>
        </sp>
        <sp>
          <speaker>He.</speaker>
          <p>Aut optares tibi malam scabiem, quod scalpendi sit aliqua voluptas?</p>
        </sp>
        <sp>
          <speaker>Sp.</speaker>
          <p>Non, si compos sim mentis.</p>
        </sp>
        <sp>
          <speaker>He.</speaker>
          <p>Fac igitur tecum subducas rationem, quantum amaritudinis admixtum sit istis falso
            nomine voluptatibus, quas gignit amor impudicus, libido illicita, comessatio ac
            temulentia. Omitto nunc, quod est omnium caput, conscientiae cruciatus, inimicitiam cum
            Deo, exspectationem aeterni supplicii. Quod obsecro in his voluptatibus genus est, quod
            non ingens externorum etiam malorum agmen secum adducat?</p>
        </sp>
        <sp>
          <speaker>Sp.</speaker>
          <p>Quaenam?</p>
        </sp>
        <sp>
          <speaker>He.</speaker>
          <p>Rursus omittamus avaritiam, ambitionem, iram, superbiam, invidiam, quae per se tristia
            sunt mala: conferamus illa quae praecipue delectationis nomine commendantur. Quum
            largiori potationi succedit febris, capitis dolor, alvi tormina, ingenii stupor, famae
            macula, memoriae detrimentum, vomitus, et ruina stomachi, tremor corporis, num vel
            Epicureus existimaret eam voluptatem expetendam?</p>
        </sp>
        <sp>
          <speaker>Sp.</speaker>
          <p>Fugiendam diceret.</p>
        </sp>
        <sp>
          <speaker>He.</speaker>
          <p>Quum adolescentes e scortatione novam lepram, quam nunc <foreign
              xml:lang="grc">ὑποκορίζοντες</foreign> quidam Neapolitanam scabiem appellant, sibi, ut
            fere fit, contrahunt, per quam toties sit illis in vita moriendum, semperque vivum
            cadaver circumferendum; nonne belle videntur <foreign
              xml:lang="grc">ἐπικουρίζειν</foreign> ?</p>
        </sp>
        <sp>
          <speaker>Sp.</speaker>
          <p>Imo <foreign
              xml:lang="grc">ἐπί κουρεῖα θεῖν</foreign>
          </p>
        </sp>
        <sp>
          <speaker>He.</speaker>
          <p>Iam finge delectationis ac doloris aequilibrium: optaresne tam diu cruciari dolore
            dentium, quam diu duravit potationis aut scortationis voluptas?</p>
        </sp>
        <sp>
          <speaker>Sp.</speaker>
          <p>Equidem mallem utroque carere: nam voluptatem emere dolore, non est lucrum, sed
            pensatio: heic sane potior est <foreign
              xml:lang="grc">ἀναλγησία</foreign>, quam Cicero ausus est indolentiam appellare.</p>
        </sp>
        <sp>
          <speaker>He.</speaker>
          <p>At nunc voluptatis illicitae titillatio, praeterquam quod longe minor est cruciatu,
            quem adducit, temporis etiam exigui est: lepra vero contracta per omnem vitam misere
            discruciat; totiesque mori cogit, priusquam mori liceat.</p>
        </sp>
        <sp>
          <speaker>Sp.</speaker>
          <p>Tales discipulos non agnosceret Epicurus.</p>
        </sp>
        <sp>
          <speaker>He.</speaker>
          <p>Luxuriae comes plerunque est egestas, onus et miserum et grave: libidinis immodicae
            paralysis, tremor nervorum, lippitudo ac caecutentia, lepra: at non haec tantum. An non
            egregia negotiatio: nec veram, nec sinceram, ad haec brevem delectationem, tot tanto
            gravioribus ac diuturnioribus commutare malis?</p>
        </sp>
        <sp>
          <speaker>Sp.</speaker>
          <p>Ut non accedat cruciatus, mihi stultissimus negotiator esse videatur, qui gemmas vitro
            permutet.</p>
        </sp>
        <sp>
          <speaker>He.</speaker>
          <p>Illud dicis, qui vera animi bona ob fucatas corporis voluptates amittat.</p>
        </sp>
        <sp>
          <speaker>Sp.</speaker>
          <p>Ita sentio.</p>
        </sp>
        <sp>
          <speaker>He.</speaker>
          <p>Nunc redeamus ad exactiorem supputationem. Nec febris aut egestas semper comitatur
            luxum, nec nova lepra aut paralysis semper comitatur Veneris immodicum usum; sed
            conscientiae cruciatus, quo nihil esse miserius iam inter nos convenit, semper comes est
            illicitae voluptatis.</p>
        </sp>
        <sp>
          <speaker>Sp.</speaker>
          <p>Imo praecurrit interdum, et in ipsa voluptate fodicat animum. Sunt tamen, quos dicas
            hoc sensu carere.</p>
        </sp>
        <sp>
          <speaker>He.</speaker>
          <p>Iam hoc ipso infeliciores. Quis enim non malit sentire dolorem, quam corpus habere
            stupidum et sensus expers? Verum ut nonnullis vel cupiditatum intemperantia, velut
            ebrietas quaedam, vel vitiorum assuetudo, ceu callus quidam, mali sensum adimat in
            iuventa; quum ad senectutem perventum fuerit, ac, praeter innumera incommoda, quorum
            thesaurum superioris vitae commissa reposuerunt, de propinquo terret mors nulli
            mortalium evitabilis, tanto gravius discruciat conscientia, quanto magis per omnem vitam
            stupuit; tum enim, velit nolit, expergiscitur animus. Senectus autem quum per se sit
            tristis, quippe multis naturae incommodis obnoxia, quanto miserior est, atque etiam
            turpior, si urgeat animus sibi male conscius? Convivia, comessationes, amores, choreae,
            cantilenae, ceteraque quae iuveni videbantur suavia, seni sunt amara, nec aliud habet
            aetas illa, quo se fulciat, nisi si adsit vitae innocenter actae recordatio, ac spes
            vitae melioris. Hi sunt duo scipiones, quibus nititur senecta. Quod si pro his subductis
            imponas geminam sarcinam, vitae perperam actae memoriam et futurae felicitatis
            desperationem: obsecro, quod animal fingi potest afflictius aut miserius?</p>
        </sp>
        <sp>
          <speaker>Sp.</speaker>
          <p>Equidem non video, etiamsi quis <foreign
              xml:lang="grc">τὸ ἳππου γῆρας</foreign> obiiciat.</p>
        </sp>
        <sp>
          <speaker>He.</speaker>
          <p>Tum denique <emph>sero sapiunt Phryges</emph>: et illud verissime dictum, <emph>Extrema
              gaudii luctus occupat</emph>: et, <emph>Non oblectamentum super cordis gaudium</emph>:
            et, <emph>Animus gaudens floridam aetatem facit: spiritus tristis exsiccat ossa</emph>;
            item illud, <emph>Omnes dies pauperis, mali</emph>, hoc est, afflicti ac miseri:
              <emph>secura mens quasi iuge conviviunt</emph>.</p>
        </sp>
        <sp>
          <speaker>Sp.</speaker>
          <p>Sapiunt igitur, qui mature rem faciunt, et colligunt viaticum venturae senectuti.</p>
        </sp>
        <sp>
          <speaker>He.</speaker>
          <p>Scriptura mystica non tam humi repit, ut fortunae bonis metiatur hominis felicitatem:
            is demum eximie pauper est, qui nudus est omni virtute, et animam simul cum corpore
            debet Orco.</p>
        </sp>
        <sp>
          <speaker>Sp.</speaker>
          <p>Is quidem exactor est implacabilis.</p>
        </sp>
        <sp>
          <speaker>He.</speaker>
          <p>Is vere dives est, qui Deum habet propitium. Quid autem metuat, qui talem habeat
            protectorem? Num homines? minus potest universorum hominum potestas adversus Deum, quam
            culex adversus elephantem Indicum. Num mortem? ea piis transitus est ad aeternam
            beatitudinem. Num inferos? sed confidenter Deo loquitur vir pius: <emph>Etsi ambulavero
              in medio umbrae mortis, non timebo mala, quoniam tu mecum es</emph>. Cur metuat
            daemones, in pectore gerens eum, quem tremunt daemones? nam hominis pii mentem templum
            esse Dei, non uno in loco praedicat scriptura vere <foreign
              xml:lang="grc">ἀναντίῤῥητος</foreign>.</p>
        </sp>
        <sp>
          <speaker>Sp.</speaker>
          <p>Equidem non video, quibus rationibus ista queant refelli, quanquam videntur plurimum
            abesse a sensu communi.</p>
        </sp>
        <sp>
          <speaker>He.</speaker>
          <p>Qui sic?</p>
        </sp>
        <sp>
          <speaker>Sp.</speaker>
          <p>Nam ad tuam ratiocinationem quivis Franciscanus vitam ageret magis voluptuariam, quam
            alius, opibus, honoribus, breviter omni genere deliciarum affluens.</p>
        </sp>
        <sp>
          <speaker>He.</speaker>
          <p>Adde monarchae sceptrum, si libet; adde pontificiam coronam, eamque e triplici fac
            centuplicem, modo detrahas animum sibi bene conscium, audacter dicam, hunc Franciscanum,
            nudipedem, nodoso fune cinctum, tenuiter ac viliter amictum, ieiuniis, vigiliis ac
            laboribus attenuatum, qui teruncium non habet in orbe, modo adsit bona mens, deliciosius
            vivere, quam si in unum hominem sexcentos confles Sardanapalos.</p>
        </sp>
        <sp>
          <speaker>Sp.</speaker>
          <p>Unde igitur est, quod pauperes fere conspicimus tristiores divitibus?</p>
        </sp>
        <sp>
          <speaker>He.</speaker>
          <p>Quia bis pauperes sunt plerique. Alioqui morbus, inedia, vigilia, labores, nuditas,
            extenuant quidem corporis habitum, sed tamen non in his tantum, sed etiam in ipsa morte
            sese exserit mentis alacritas. Animus enim quanquam illigatus est mortali corpori, tamen
            quoniam naturae potentioris est, corpus ipsum quodammodo transformat in sese, praesertim
            si ad vehementem naturae impetum accedat <foreign
              xml:lang="grc">ἐνέργεια</foreign> spiritus. Hinc est, quod saepenumero videmus homines
            vere pios maiore cum alacritate morientes, quam alios convivantes.</p>
        </sp>
        <sp>
          <speaker>Sp.</speaker>
          <p>Istuc profecto non raro sum admiratus.</p>
        </sp>
        <sp>
          <speaker>He.</speaker>
          <p>Atqui non est admirandum, illic esse invincibile gaudium, ubi adest omnis laetitiae
            fons Deus. Quid autem novi est, animum vere pii hominis gaudere iugiter in mortali
            corpore, quum idem, si ad intima tartari demergatur, nullum felicitatis detrimentum
            facturus sit? Ubicunque pura mens, ibi Deus est: ubicunque Deus est, ibi paradisus est:
            ubi coelum est, ibi felicitas est: ubi felicitas est, ibi gaudium est verum et alacritas
            sincera.</p>
        </sp>
        <sp>
          <speaker>Sp.</speaker>
          <p>Attamen suavius viverent, si absint incommoda quaedam, et adessent oblectamenta, quae
            vel negligunt, vel non assequuntur.</p>
        </sp>
        <sp>
          <speaker>He.</speaker>
          <p>Quae vero mihi narras incommoda? quae lege communi comitantur conditionem humanam?
            famem, sitim, morbum, lassitudinem, senectutem, mortem, fulmina, terrae motus,
            inundationes, bella?</p>
        </sp>
        <sp>
          <speaker>Sp.</speaker>
          <p>Et ista quoque.</p>
        </sp>
        <sp>
          <speaker>He.</speaker>
          <p>At nos de mortalibus interim agimus, non de immortalibus. Et tamen in his quoque malis
            longe tolerabilior est piorum conditio, quam voluptates corporis per fas nefasque
            venantium.</p>
        </sp>
        <sp>
          <speaker>Sp.</speaker>
          <p>Qui sic?</p>
        </sp>
        <sp>
          <speaker>He.</speaker>
          <p>In primis, quoniam animos habent ad temperantiam ac tolerantiam exercitatos, ceteris
            moderatius ferunt ea, quae vitari non possunt. Dein, quoniam intelligunt, illa omnia a
            Deo immitti vel ad purgationem criminum vel ad exercitationem virtutis, non modo
            patienter, verum etiam gaudenter tanquam obedientes filii illa de manu propitii patris
            accipiunt, atque etiam gratias agunt vel pro clementi correctione vel pro inaestimabili
            lucro.</p>
        </sp>
        <sp>
          <speaker>Sp.</speaker>
          <p>Sed multi sibi accersunt corporis molestias.</p>
        </sp>
        <sp>
          <speaker>He.</speaker>
          <p>Sed plures adhibent medicorum remedia, quo corporis sanitatem vel tueantur vel
            recuperent. Ceterum accersere molestias, hoc est, inopiam, adversam valetudinem,
            persequutionem, infamiam, nisi quum huc impellit Christiana caritas, non est pietatis,
            sed stultitiae. Ceterum quoties infliguntur ob Christum et ob iustitiam; quis ausit eos
            vocare miseros, quum ipse Dominus appellet eos beatos, et horum gratia gaudere
          iubeat?</p>
        </sp>
        <sp>
          <speaker>Sp.</speaker>
          <p>Habent tamen interim et ista sensum cruciabilem.</p>
        </sp>
        <sp>
          <speaker>He.</speaker>
          <p>Habent, sed quem facile absorbet hinc metus gehennae, illinc spes aeternae
            beatitudinis. Age, si tibi persuasum esset, te nunquam aegrotaturum, aut ullam corporis
            molestiam sensurum in omni vita, si semel patiaris, cuspide aciculae tibi summam pungi
            cutem; nonne lubens et gaudens acciperes tantillum dolorem?</p>
        </sp>
        <sp>
          <speaker>Sp.</speaker>
          <p>Maxime. Imo si certo sciam, mihi nunquam in vita dolituros dentes, aequo animo patiar
            vel altius infigi acum, atque etiam ambas aures subula perforari.</p>
        </sp>
        <sp>
          <speaker>He.</speaker>
          <p>Atqui quidquid in hac vita accidit afflictionis, levius ac brevius est ad aeternos
            cruciatus, quam momentaneum acus vulnusculum ad hominis vitam, quamvis longam: nulla
            enim analogia rei finitae ad infinitam.</p>
        </sp>
        <sp>
          <speaker>Sp.</speaker>
          <p>Verissima praedicas.</p>
        </sp>
        <sp>
          <speaker>He.</speaker>
          <p>Iam si quis tibi persuadeat, te per omnem vitam omni molestia cariturum, si semel manu
            flammam dividas, quod fieri vetuit Pythagoras, nonne lubens id faceres?</p>
        </sp>
        <sp>
          <speaker>Sp.</speaker>
          <p>Ego sane vel centies, modo ne me fallat promissor.</p>
        </sp>
        <sp>
          <speaker>He.</speaker>
          <p>Deus ne potest quidem fallere: sed ille flammae sensus diuturnior est, ad totam hominis
            vitam collatus, quam tota vita collata ad coelestem beatitudinem, etiamsi quis trium
            Nestorum excedat annos; siquidem illa quantumlibet brevis manus iniectio nonnulla huius
            vitae portio est: sed tota hominis vita nulla portio est aeternitatis.</p>
        </sp>
        <sp>
          <speaker>Sp.</speaker>
          <p>Non habeo quod contradicam.</p>
        </sp>
        <sp>
          <speaker>He.</speaker>
          <p>Ad hanc igitur qui toto pectore certaque spe properant, quum tam brevis sit
            transcursus, an credis eos huius vitae molestiis discruciari?</p>
        </sp>
        <sp>
          <speaker>Sp.</speaker>
          <p>Non arbitror, modo adsit certa persuasio, firmaque spes assequendi.</p>
        </sp>
        <sp>
          <speaker>He.</speaker>
          <p>Venio nunc ad oblectamenta, quae obiiciebas. Abstinent a choreis, a comessationibus, a
            spectaculis: haec nimirum ita contemnunt, ut fruantur multo iucundioribus, nec minus
            oblectentur, sed aliter. <emph>Oculus non vidit, auris non audivit, nec in cor hominis
              ascenderunt, quae solatia Deus paraverit diligentibus ipsum</emph>. Beatus Paulus
            agnovit, quae sint cantica, quae choreae, quae tripudia, quae comessationes piarum
            mentium, etiam in hac vita.</p>
        </sp>
        <sp>
          <speaker>Sp.</speaker>
          <p>At sunt quaedam voluptates licitae, quae isti sibi ipsis interdicunt.</p>
        </sp>
        <sp>
          <speaker>He.</speaker>
          <p>Etiam licitarum voluptatum immodicus usus est illicitus: hunc si excipias, in ceteris
            omnibus superant, qui videntur asperam vitam degere. Quod potest esse magnificentius
            spectaculum, quam huius mundi contemplatio? Ex eo longe plus capiunt voluptatis homines
            Deo cari, quam ceteri; siquidem hi dum curiosis oculis contemplantur admirandum hoc
            opus, anguntur animo, quod multarum rerum caussas non assequantur. In quibusdam etiam,
            ceu Momi, quidam obmurmurant opifici, neque raro naturam pro matre novercam appellant:
            quod convicium verbotenus quidem naturam ferit, sed re vera in eum redundat qui naturam
            condidit, si qua est omnino natura. At homo pius religiosis ac simplicibus oculis magna
            cum animi voluptate spectat opera Domini patrisque sui, demirans singula, nihil
            reprehendens, sed pro cunctis gratias agens, quum reputat, haec omnia propter hominem
            esse condita: atque adeo in singulis rebus adorat omnipotentiam, sapientiam, ac
            bonitatem conditoris, quarum vestigia perspicit in rebus conditis. Iam finge mihi, esse
            aliquod palatium re vera tale, quale Psychae fingit Apuleius, aut si quod potes
            magnificentius elegantiusque: huc adhibe duos spectatores, alterum peregrinum, qui
            tantum visendi caussa venerit; alterum servum aut filium eius, qui construxit hoc
            aedificium; uter impensius delectabitur? hospes ille, ad quem illa domus nihil attinet,
            an filius, qui carissimi patris ingenium, opes ac magnificentiam in aedificio magna cum
            voluptate speculatur; praesertim quum cogitat, totum hoc opus ipsius gratia factum
          esse?</p>
        </sp>
        <sp>
          <speaker>Sp.</speaker>
          <p>Percunctatio tua non eget responso: sed plerique non piis moribus sciunt, coelum et
            quae coelo clauduntur, hominis caussa esse condita.</p>
        </sp>
        <sp>
          <speaker>He.</speaker>
          <p>Sciunt plerique omnes: sed non omnibus hoc venit in mentem; et si venit in mentem, plus
            tamen capit voluptatis, qui magis amat opificem: quemadmodum alacrius intuetur coelum,
            qui ad vitam coelestem adspirat.</p>
        </sp>
        <sp>
          <speaker>Sp.</speaker>
          <p>Veri simillima dicis.</p>
        </sp>
        <sp>
          <speaker>He.</speaker>
          <p>Iam conviviorum suavitas non est sita in lautitiis palati aut coquorum condituris, sed
            in prospera corporis valetudine et stomachi appetentia. Cave igitur putes ullum Lucullum
            coenare iucundius, appositis perdicibus, phasianis, turturibus, leporibus, scaris,
            siluris, aut muraenis, quam vir pius, cibario pane, holeribus aut leguminibus, potu vel
            aquae vel cerevisiae tenuis vel vini probe diluti: propterea quod haec accipit, tanquam
            missus a benigno patre datos: omnia condit oratio, omnia sanctificat precatio
            praecedens, sacra lectio comes, magis animum reficiens quam esca corpus, et gratiarum
            actio succedens: postremo surgit a mensa non distentus, sed recreatus; non onustus, sed
            refectus; et refectus mente pariter et corpore. An tu putas ullum istarum vulgarium
            cupediarum architectum convivari iucundius?</p>
        </sp>
        <sp>
          <speaker>Sp.</speaker>
          <p>Sed in Venere summa est delectatio, si quid Aristoteli credimus.</p>
        </sp>
        <sp>
          <speaker>He.</speaker>
          <p>Et hac in parte vincit homo pius, non minus quam in convivio. Rem sic accipe: Quo
            vehementior est erga uxorem caritas, hoc congressus ille connubialis est iucundior.
            Nulli porro vehementius amant uxores suas, quam qui eas sic diligunt, sicut Christus
            dilexit ecclesiam: nam qui eas voluptatis gratia diligunt, ne diligunt quidem. Adde,
            quod quo rarior est cum uxore congressus, hoc est suavior: quae res nec impium
            po&#235;tam latuit, qui scripsit, <emph>Voluptates commendat rarior usus</emph>.
            Quanquam minima voluptatis pars in coitu sita est. Longe maior est in perpetuo convictu,
            qui inter nullos potest esse iucundior, quam inter eos, qui se Christiana caritate
            sinceriter amant, et amant pariter mutuo. In aliis frequenter cum senescente voluptate
            senescit amor. Christiana caritas hoc magis virescit, quo magis delectatio carnis
            decrescit. An nondum tibi persuasi, nullos vivere iucundius, quam qui cum pietate
            degunt?</p>
        </sp>
        <sp>
          <speaker>Sp.</speaker>
          <p>Utinam itidem sit persuasum omnibus!</p>
        </sp>
        <sp>
          <speaker>He.</speaker>
          <p>Quod si Epicurei sunt, qui suaviter vivunt, nulli verius sunt Epicurei, quam qui sancte
            pieque vivunt. Et si nos tangit cura nominum, nemo magis promeretur cognomen Epicuri,
            quam adorandus ille Christianae philosophiae princeps. Graecis enim <foreign
              xml:lang="grc">ἐπίκουρος</foreign> auxiliatorem declarat. Quum naturae lex esset
            vitiis tantum non oblitterata, quum Mosis lex magis iritaret cupiditates, quam sanaret,
            quum impune regnaret in mundo tyrannus Satanas; solus ille pereunti humano generi
            praesentaneam attulit opem. Proinde vehementer falluntur quidam, qui blaterant, Christum
            natura fuisse tristem quempiam ac melancholicum, nosque ad inamoenum vitae genus
            invitasse. Imo is unus ostendit vitam omnium suavissimam, veraeque voluptatis
            plenissimam: tantum absit lapis ille Tantaleus.</p>
        </sp>
        <sp>
          <speaker>Sp.</speaker>
          <p>Quid istuc aenigmatis est?</p>
        </sp>
        <sp>
          <speaker>He.</speaker>
          <p>Ridebis fabulam: sed hic iocus seria ducit.</p>
        </sp>
        <sp>
          <speaker>Sp.</speaker>
          <p>Exspecto iocum serium.</p>
        </sp>
        <sp>
          <speaker>He.</speaker>
          <p>Narrant ii, quibus olim studio fuit, philosophiae praecepta fabularum involucris
            tegere, Tantalum quendam adhibitum fuisse Deorum mensae, quam volunt esse lautissimam.
            Quum hospes esset dimittendus, Iupiter, hoc suae dapsilitatis esse ratus, ne conviva
            discederet absque xenio, permittit, ut quod vellet peteret, accepturus quidquid
            petiisset. Tantalus autem stolidus, ut qui beatitudinem hominis ventris et gulae
            delectatione metiretur, optavit, ut sibi per omnem vitam liceret tali mensae accumbere.
            Annuit Iupiter; et ratum erat votum. Tantalus assidet mensae, omni genere deliciarum
            instructae: appositum est nectar; nec desunt rosae, nec odores, qualibus Deorum nares
            possint oblectari: adstat pocillator Ganymedes aut Ganymedi similis, circumstant Musae
            suaviter canentes, saltat ridiculus Silenus, nec absunt moriones: breviter, quidquid
            ullum hominis sensum possit oblectare. Sed inter haec omnia ille sedet tristis,
            suspirans et anxius, nec hilarescens risu, nec attingens apposita.</p>
        </sp>
        <sp>
          <speaker>Sp.</speaker>
          <p>Quid in caussa?</p>
        </sp>
        <sp>
          <speaker>He.</speaker>
          <p>Quoniam supra caput accumbentis de pilo pendet ingens saxum, iam iam casuro simile.</p>
        </sp>
        <sp>
          <speaker>Sp.</speaker>
          <p>Ego me a tali mensa subducerem.</p>
        </sp>
        <sp>
          <speaker>He.</speaker>
          <p>Sed illi votum transiit in necessitatem: neque enim Iupiter tam placabilis est, quam
            noster Deus, qui perniciosa vota mortalium rescindit, si modo poeniteat. Quanquam et
            alioqui, ne se Tantalus subducat, vetat idem lapis, qui prohibet vesci. Metuit enim, ne,
            si se commoverit, illico saxi ruina conteratur.</p>
        </sp>
        <sp>
          <speaker>Sp.</speaker>
          <p>Ridiculam fabulam.</p>
        </sp>
        <sp>
          <speaker>He.</speaker>
          <p>At nunc audi, quod non rideas. Vulgus a rebus externis petit vitam iucundam, quum eam
            non praestet nisi mens secura: nam sibi male consciis saxum multo gravius impendet, quam
            impendet Tantalo. Imo non impendet, sed urget premitque mentem: nec inani metu
            discruciatur animus; sed in singulas horas exspectat, ut coniiciatur in gehennam.
            Obsecro, quid est tam suave in rebus humanis, quod mentem tali saxo pressam possit vere
            exhilarare?</p>
        </sp>
        <sp>
          <speaker>Sp.</speaker>
          <p>Nulla profecto res, nisi vel dementia vel incredulitas.</p>
        </sp>
        <sp>
          <speaker>He.</speaker>
          <p>Haec si perpenderent adolescentes, qui, voluptatibus ceu poculo Circeo dementati, pro
            vere iucundis amplectuntur mellita venena, quanto studio caverent, ne quid per
            incogitantiam admitterent, quod in omnem vitam mordeat animum. Quid non facerent, ut hoc
            viaticum pararent senectuti venturae, mentem sibi bene consciam, et famam nulla labe
            contaminatam? Quid autem illa senectute miserius, quae, quum respicit in tergum, magno
            cum horrore videt, quam speciosa sunt quae neglexit, quam foeda quae amplexa est?
            rursus, quum a fronte prospicit, cernit imminere diem supremum et ab hoc protinus
            aeternae gehennae supplicia.</p>
        </sp>
        <sp>
          <speaker>Sp.</speaker>
          <p>Felicissimos arbitror, qui primam aetatem servarunt incontaminatam, et in pietatis
            studio semper proficientes pervenerunt usque ad senectutis metam.</p>
        </sp>
        <sp>
          <speaker>He.</speaker>
          <p>Proximus locus debetur iis, qui a iuvenili temulentia mature resipuerint.</p>
        </sp>
        <sp>
          <speaker>Sp.</speaker>
          <p>Sed quid consilii das illi misero seni?</p>
        </sp>
        <sp>
          <speaker>He.</speaker>
          <p>Nulli desperandum, quam diu spirat: iubebo ad Domini clementiam confugere.</p>
        </sp>
        <sp>
          <speaker>Sp.</speaker>
          <p>Sed quo fuit vita longior, hoc magis accrevit scelerum cumulus, iam arenam exsuperans,
            quae est in littore maris.</p>
        </sp>
        <sp>
          <speaker>He.</speaker>
          <p>Sed eas arenas longe superant misericordiae Domini. Arena, tametsi non est homini
            numerabilis, finito tamen est numero: at Domini clementia nec modum nec finem novit.</p>
        </sp>
        <sp>
          <speaker>Sp.</speaker>
          <p>Sed non est spatium brevi morituro.</p>
        </sp>
        <sp>
          <speaker>He.</speaker>
          <p>Quo minus est spatii, hoc clamet ardentius. Apud Deum satis longum est, quod a terris
            ad coelum valeat pertingere. Penetrat autem et brevis precatio coelum, modo vehementi
            spiritus impetu eiaculetur. Evangelica peccatrix fertur per omnem vitam egisse
            poenitentiam; sed latro in ipsa morte quam paucis verbis impetravit a Christo paradisum!
            Si toto pectore clamaverit, <emph>Miserere mei, Deus, secundum magnam misericordiam
            tuam</emph>; Dominus tollet saxum Tantaleum; dabit auditui illius gaudium et laetitiam;
            exultabunt de condonatis peccatis ossa per contritionem humiliata.</p>
        </sp>
      </div>
    </body>
  </text>
</TEI>
